<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
  <teiHeader xml:lang="fr">
  <fileDesc>
    <titleStmt>
      <title type="main">Le Livre de Ethiques d'Aristote</title>
      <title type="formal">oresme</title>
      <title type="reference">oresme</title>
      <title type="DEAF">OresmeEthM</title>
      <title type="FRANTEXT">5902</title>
      <title type="gmd">transcription électronique</title>
      <author xml:id="NOresme" key="Oresme, Nicole (1322?-1382)" ref="http://www.idref.fr/027053377">Nicole Oresme</author>
      <editor>Équipe de la Base de français médiéval - ENS de Lyon / UMR 5317 IHRIM</editor>
      <funder>Laboratoire IHRIM</funder>
    </titleStmt>
    <editionStmt>
      <edition>transcripion électronique</edition>
      <respStmt xml:id="encoderDD">
        <resp>balisage du discours direct</resp>
        <name xml:id="Acollignon">Alain Collignon</name>
      </respStmt>
      <respStmt xml:id="encoder3">
        <resp>conversion TEI P5 et validation</resp>
        <name xml:id="AL">Alexei Lavrentiev</name>
      </respStmt>
      <respStmt xml:id="encoder1">
        <resp>numérisation</resp>
        <name xml:id="ATILF">ATILF</name>
      </respStmt>
      <respStmt xml:id="encoder2">
        <resp>rétroconversion automatique d'un texte du corpus FRANTEXT, base DMF, au format TEI P4</resp>
        <name xml:id="GSouvay">Gilles Souvay (ATILF)</name>
      </respStmt>
    </editionStmt>
    <extent>- Numéros de pages saisies : de 97 à 540 ;
            - Nombre de mots d'après la base des descripteurs : <num xml:id="nb_mots_given">121668</num> ;
            - Nombre de tokens (mots et ponctuations) d'après la base des descripteurs : <num xml:id="nb_tokens_given">133166</num>.
    </extent>
    <publicationStmt>
      <publisher><name>Projet BFM, ENS de Lyon / UMR 5317 IHRIM</name></publisher>
      <address>
        <addrLine>15, parvis René Descartes</addrLine>
        <addrLine>69342 Lyon BP7000 Cedex 07</addrLine>
        <addrLine>Tél : 04 37 37 63 10</addrLine>
        <addrLine>Mèl : bfm@ens-lyon.fr</addrLine>
        <addrLine>http://bfm.ens-lyon.fr</addrLine>
      </address>
      <idno type="bfm">http://catalog.bfm-corpus.org/oresme</idno>
      <idno type="doi">10.34847/nkl.2f7f5g77</idno>
      <availability status="free">
        <licence target="https://www.etalab.gouv.fr/licence-ouverte-open-licence">
          <ab type="availability_bfm" subtype="">Les Conditions générales d'utilisation de la Base de Français Médiéval (http://txm.bfm-corpus.org/bfm/files/CGU.pdf), 
            et notamment son Article 5 « PROPRIETE INTELLECTUELLE », s'appliquent à tous les textes de la BFM.</ab>
          <ab type="how_to_cite">
            <label>Comment citer ce texte :</label>
            <bibl>Nicole Oresme, Le Livre de Ethiques d'Aristote, édité par Albert D. Menut, New York, 1940. 
              Publié en ligne par la Base de français médiéval, http://catalog.bfm-corpus.org/oresme.
              Dernière révision le 2022-04-08.</bibl>
            D'autres formules de citation de la BFM sont proposées sur la page web suivante :
            http://bfm.ens-lyon.fr/article.php3?id_article=281.</ab>
          <ab type="availability_file">
            <label>Conditions d'utilisation de ce fichier :</label>
              Ce fichier numérique est composé du corps de texte médiéval et des suppléments numériques : balisage XML-TEI, métadonnées (teiHeader), balisage du discours direct. Le texte et les suppléments numériques sont libres de droit et peuvent à ce titre être téléchargés et réutilisés librement.
            </ab>
            <ab type="availability_txmweb" subtype="illimité">
              <label>Conditions d'utilisation par le portail BFM :</label>
              Accès réservé aux membres de l'équipe BFM et des projets associés.</ab>
        </licence>
      </availability>
    </publicationStmt>
    <sourceDesc>
      <biblFull>
        <titleStmt>
          <title>Le livre de Ethiques d'Aristote</title>
          <author>Nicole Oresme</author>
          <respStmt>
            <resp xml:id="editor">Éditeur scientifique</resp>
            <name type="person">Albert D. Menut</name>
          </respStmt>
        </titleStmt>
          <extent>437 page(s)
        </extent>
        <publicationStmt>
          <publisher>E. Stechert</publisher>
          <pubPlace>New York</pubPlace>
          <date>1940</date>
          <idno type="sigle_DEAF">OresmeEthM</idno>
          <idno type="cote_FRANTEXT">5902</idno>
          <idno type="cote_biblio">CAEN-BU Droit Lettres : 8317</idno>
        </publicationStmt>
      </biblFull>
    </sourceDesc>
  </fileDesc>
  <encodingDesc>
    <projectDesc>
      <p>Projet :<name type="project">BFM - Base de français médiéval</name>
        Resp. : <name type="person">Céline Guillot-Barbance</name>
        Équipe : Base de français médiéval
        Laboratoire : UMR 5317 IHRIM
        Institution : ENS de Lyon
        <address>
          <addrLine>15, parvis René Descartes</addrLine>
          <addrLine>69342 Lyon BP7000 Cedex 07</addrLine>
          <addrLine>Tél : 04 37 37 63 10</addrLine>
          <addrLine>Mèl : bfm@ens-lyon.fr</addrLine>
          <addrLine>http://bfm.ens-lyon.fr</addrLine>
        </address>
      </p>
    </projectDesc>
    <editorialDecl>
      <p>Voir le <ref target="http://bfm.ens-lyon.fr/IMG/pdf/Manuel_Encodage_TEI.pdf">Manuel d'encodage XML-TEI de la BFM</ref>
        et les <ref target="http://bfm.ens-lyon.fr/IMG/pdf/Consignes_BFM.pdf">Consignes aux relecteurs de la BFM</ref>.</p>
    </editorialDecl>
    <tagsDecl>
      <namespace name="http://www.tei-c.org/ns/1.0">
        <tagUsage gi="abbr" occurs="31"/>
        <tagUsage gi="body" occurs="1"/>
        <tagUsage gi="div" occurs="214"/>
        <tagUsage gi="foreign" occurs="10"/>
        <tagUsage gi="front" occurs="1"/>
        <tagUsage gi="head" occurs="214"/>
        <tagUsage gi="hi" occurs="174"/>
        <tagUsage gi="num" occurs="236"/>
        <tagUsage gi="p" occurs="363"/>
        <tagUsage gi="pb" occurs="437"/>
        <tagUsage gi="q" occurs="25"/>
        <tagUsage gi="quote" occurs="16"/>
        <tagUsage gi="supplied" occurs="7"/>
        <tagUsage gi="text" occurs="1"/>
        <tagUsage gi="title" occurs="32"/>
      </namespace>
    </tagsDecl>
  </encodingDesc>
  <profileDesc>
    <creation>
      <name type="author">Nicole Oresme</name>
      <title>Le Livre de Ethiques d'Aristote</title>
      <date type="compo" when="1370-01-01" notBefore="1370-01-01" notAfter="1370-12-31" n="14">1370</date>
      <date type="compo_periode">moyen</date>
      <date type="compo_sous_siecle" n="14_3">fin</date>
      <date type="ms" when="1376-01-01" notBefore="1373-01-01" notAfter="1379-12-31">après 1372</date>
      <idno type="msIdentifier">Bruxelles, Bibl. roy., 9505-06 (Gh. 2902)</idno>
      <region type="dialecte_auteur">non défini</region>
    </creation>
    <langUsage>
      <language ident="fro" usage="100">Le texte est entièrement écrit en prose en moyen français.</language>
    </langUsage>
    <textDesc>
      <channel mode="w">print</channel>
      <constitution type="single"/>
      <derivation type="traduction">Aristote, Livre d'Éthiques</derivation>
      <domain type="didactique"/>
    <factuality type="inapplicable"/>
      <interaction type="none"/>
      <preparedness type="prepared"/>
      <purpose type="narrative"/></textDesc>
    <textClass>
      <keywords scheme="http://authorities.bfm-corpus.org">
        <term type="domaine">didactique</term>
        <term type="genre">traite</term>
        <term type="forme">prose</term>
        <term type="relation">traduction</term>
      </keywords>
    </textClass>
  </profileDesc>
  <revisionDesc>
    <change who="#ATILF" when="2005-03-30">numérisation</change>
    <change who="#GSouvay" when="2005-03-30">rétroconversion automatique d'un texte du corpus FRANTEXT, base DMF, au format TEI P4</change>
    <change who="#AL" when="2012-04-23">conversion TEI P5 et validation</change>
    <change who="#Acollignon" when="2022-04-08">balisage du discours direct</change>
    <change who="#Acollignon" when="2022-04-08">régularisation du balisage XML-TEI</change>
    <change when="2022-04-08">Dernière modification du texte</change>
    <change when="2022-11-04">Création de cet entête</change>
  </revisionDesc>
</teiHeader>
  <text>
    <front>
      <pb n="97"/>
      <div type="prologue">
        <head>CI COMMENCE LA TRANSLACION DES LIVRES DE ETHIQUES ET POLITIQUES, TRANSLATÉZ
          PAR MAISTRE NICHOLE ORESME.</head>
        <div type="proheme">
          <head rend="ital">LE PROHEME</head>
        <p><!--<date>1370</date>--> 
          En la confiance de l'aide de Nostre Seigneur Jhesu Crist, du
          commandement de tres noble et tres excellent prince Charles, par la grace de Dieu roy de
          France, je propose translater de latin en françois aucuns livres lesquelx fist Aristote le
          souverain philosophe, qui fu docteur et conseillier du grant roy Alexandre. Et duquel la
          doctrine, pour la valeur et l'excellence de elle, a esté multipliee et en grant reputacion
          vers les sages presque par tout le monde. Et a esté translatee en pluseurs langages et
          exposee a tresgrant diligence de pluseurs docteurs catholiques et autres, et receüe en
          toutes lays et sectes renommees et tenue en grant auctorité des devant le advenement
          Nostre Seigneur Jhesu Crist environ cinq cens ans, et depuis jusques a maintenant par
          l'espace de mil trois cens soixante et dix ans. Et sera ou temps avenir tant comme a Dieu
          plaira. Et de toute ceste doctrine la meilleur, la plus digne et la plus profitable, c'est
          la science de moralité, contenue par especial et principalment en un livre divisé en deux,
          qui sont appelés <title>Ethiques</title> et <title>Politiques. Le Livre de
            Ethiques,</title> c'est livre de bonnes meurs, livre de vertus ouquel il enseigne, selon
          raison naturel, bien faire et estre beneuré en ce monde. Et politiques, c'est art et
          science de gouverner royaumes et citéz et toutes communitéz. Et ne treuve l'en pas de
          ceste science livres plus raisonnablement, artificialment et complectement composéz que
          sont les livres Aristote. </p>
        <pb n="98"/>
        <p> Si me semble que nous devons beneïr et loer le Roy du ciel qui a son pueple pourveü de
          tel Roy terrien plain de si grant sagesce. Et qui, aveques les autres graces que il lui a
          donnees, il li a inspiree si noble volenté que il met sa cure et son entente a si bonnes
          sciences. Car, aprés la foy catholique, en quoy il est souffisanment instruit, et de
          laquelle il est soubz Dieu, aprés le pape, principal deffenseur, il ne pourroit meilleurs
          choses savoir ne plus profitables pour lui et pour son royaume, et aveques ce pour le salu
          de l'ame. Car quant est de ethiques, verité est que les autres arts et sciences enseignent
          une estre bon edifieeur ou bon paintre, l'autre estre bon advocat ou bon notaire, l'autre
          estre bon medicin ou bon musicien et ainsi des autres arts et doctrines. Mais ceste yci
          enseigne estre bon homme, estre bon simplement. </p>
          <p>Quant est de politiques, c'est la science
          par quoy l'en scet royaumes et citéz et quelconques communitéz commencier, ordener et
          parfaire et en bon estat maintenir et garder et les reformer quant mestier est. Et aveques
          ce, elle vault et aide a faire composer et establir lays humainnes justes et proffitables,
          et a les entendre et interpreter, ou gloser. Et aussi a les corrigier, ou muer, et a
          savoir quant temps en est et pour quoy et comment. Et pour ce, si comme il apparra aprés
          par Aristote, ceste science appartient par especial et principalment as princes et a leurs
          conseilliers. De quoy Virgile raconte, comme chose revelee de par Dieu, que Anchises,
          aprés sa mort, manda as Rommains que ilz sceüssent ceste doctrine. Et le recite Saint
          Augustin par grant auctorité. 
          </p>
          <p>Et en sentence Virgile dit ainsi en la personne de Anchises:
          <quote>« Sachent les autres faire biaus ymages, les autres bien mener les causes, les autres
          astrologie. Mais tu, quiconques es, ou seras, prince romain, remembre toy que tu doies
          savoir les peuples gouverner, espargnier as subjects et debeller les orgueilleus. Ce
          seront tes arts, ce seront tes sciences. »</quote> </p>
          <p>Mais aucun pourroit dire que ceste science
          n'est pas si neccessaire. Car, ou temps passé, pluseurs roys et princes ont esté tres bien
          gouvernans qui onques n'estudierent politiques, ne leurs conseilliers semblablement. </p>
          <p>Je
          respon a ce et dy: premierement, que communelment les grans et bonnes policies et
          seigneuries qui, ou temps de jadis, durerent longuement, <pb n="99"/> furent maintenues et gardees par gens qui avoient estudié livres de telle science; comme
          furent les Grecs et pluseurs autres desquelx Aristote fait mencion. Et aussi les Romains
          avoient les escriptures des Grecs en ceste science, comme de Aristote, de Platon et des
          autres. Et aucuns des Romains latins, comme Tulles, Apuleeus, Plutarcus et autres, en
          composerent livres intituléz <quote>«  de la chose publique. »</quote>    Aprés je di que il est bien
          possible que aucuns ont bien gouverné senz avoir veüz telx livres, par ce que ilz avoient
          si bon sens naturel et si bonne prudence et si tresgrant desir au bien publique que ceste
          science estoit en leur cuer naturelment entee, nee et plantee. Et en propos presque
          semblable dit Saint Pol que aucunes gens qui n'ont point de loy font naturelment les
          oeuvres de la loy. Mais je di oultre, que tout aussi comme aucun chante bien ou fait
          ymages ou autres besoingnes senz art et senz doctrine par son engin, qui est a ce
          naturelment enclin, et neent moins il n'est pas ainsi de chascun. Et ceulz ici meïsmes
          proffitassent plus asséz en telles besoingnes se, aveques la bonne habilité de nature que
          ilz ont, ilz eüssent la doctrine. </p>
          <p>Semblablement est il verité que savoir la science de
          politiques profite moult as sages qui ont a gouverner. Et en puet l'en bien dire ce mot de
          <title>l'Escripture</title>: <foreign xml:lang="la"> <quote>« Audiens sapiens sapientior
            erit » </quote></foreign> -- <quote>« le sage sera plus sage de oyr ceste science. » </quote>Mesmement
          considere que illeques sont bailliees certainnes regles, bons enseignemens, belles
          hystoires et les causes pour quoy pluseurs policies ont esté et peuent estre corrumpues et
          gastees et celles par quoy il peuent estre sauvees et gardees. Et est possible que, se ou
          temps passé, aucuns princes et leurs conseilliers eüssent apparceü et advisé aucunes
          choses qui y sont contenues et il les eüssent mises a effect, comme il est vraysemblable,
          leurs dominacions, ou princepz, en eüssent plus duré et en meilleur estat. </p>
          <p>D'autre partie,
          l'estude de tous livres engenre et embat, ou acroist es cuers de ceuls qui y entendent,
          affeccion et amour au bien publique, qui est la meilleur qui puisse estre en prince et en
          ses conseilliers, aprés l'amour de Dieu. Donques est telle estude grandement proffitable.
          Mais pour ce que les livres morals de Aristote furent faiz en grec, et nous les avons en
          latin moult fort a entendre, le Roy a voulu, pour le bien commun, faire les translater en
          françois, afin que il et ses conseilliers et autres les puissent mieulx entendre,
          mesmement <title>Ethiques</title> et <title>Politiques</title>, desquels, comme dit
          est, le <pb n="100"/> premier aprent estre bon homme et l'autre estre bon prince. Par quoy il appert clerement
          que nostre bon roy Charles puet estre dit Charles grant en sagesce; et que de tres saint
          mouvement et de tres noble courage, il fait selon l'aucteur Vegece, qui dit en sa <title>Doctrine de fais d'armes</title> que il n'est nul quelconques a qui il siece ou
          appartiengne plus a savoir meilleurs choses et pluseurs que il appartient au prince.
          </p>
        </div>
        <div type="excusation">
          <head>EXCUSACION ET COMMENDACION DE CESTE OEUVRE</head>
          <p> Prescian dit, en un petit livre que il fist des
          maistres de Terente, que de tous les langages du monde latin est le plus habile pour
          mieulx exprimer et plus noblement son intencion. Et neent moins, les livres d'Aristote, et
          par especial <title>Ethiques</title> et <title>Politiques</title>, ne peuent pas
          avoir esté proprement de grec translatés en latin, si comme il appert par ce que encore y
          sont pluseurs moz grecs qui ne ont pas moz qui leur soient correspondens en latin. Et
          comme il soit ainsi que latin est a present plus parfait et plus habondant langage que
          françois, par plus forte raison l'en ne pourroit translater proprement tout latin en
          françois. Si comme entre innumbrables examples puet apparoir de ceste tres commune
          proposicion: <hi rend="ital">
            <foreign xml:lang="la">homo est animal</foreign>
          </hi>; car <hi rend="ital">
            <foreign xml:lang="la">homo</foreign>
          </hi> signifie homme et femme et nul mot de françois ne signifie equipeillenment. Et <hi rend="ital">
            <foreign xml:lang="la">animal</foreign>
          </hi> signifie toute chose qui a ame sensitive et sent quant l'en la touche. Et il n'est
          nul mot en françois qui ce signifie precisement. Et pour ce, ceste proposicion est vraye:
          <hi rend="ital">
            <foreign xml:lang="la">mulier est homo,</foreign>
          </hi> et ceste est fausse: <quote>« femme est homme. »</quote> Semblablement ceste proposicion est vraye:
          <hi rend="ital">
            <foreign xml:lang="la">homo est animal,</foreign>
          </hi> et ceste est fausse: <quote>« homme est beste. »</quote> Et ainsi est il de pluseurs noms et
          verbes, et mesmement de aucuns sincathegoremes, si comme pluseurs preposicions et autres,
          qui tres souvent sont es livres dessus diz, que l'en ne puet bien translater en françois.
          </p><p>D'autre partie, une science qui est forte quant est de soy ne puet pas estre bailliee en
          termes legiers a entendre. Mais y convient souvent user de termes ou de moz propres en la
          science qui ne sont pas communelment entendus ne cogneüs de chascun. Mesmement quant elle
          n'a autre fois esté traictiee et excercee en tel langage. Et telle est ceste science ou
          regart de françois. Par quoy je doy estre excusé en partie se je ne parle en ceste matiere
          si proprement, si clerement et si ordeneement comme il fust mestier; car, avec ce, <pb n="101"/> je ne ose pas esloingnier mon parler du texte de Aristote, qui est en pluseurs lieux
          obscur, afin que je ne passe hors son intencion et que je ne faille. Mais se Dieux plaist,
          par mon labeur pourra estre mieulx entendue ceste noble science et ou temps avenir estre
          bailliee par autres en françois plus clerement et plus complectement. Et, pour certain,
          translater telz livres en françois et baillier en françois les arts et les sciences est un
          labeur moult proffitable; car c'est un langage noble et commun a genz de grant engin et de
          bonne prudence. Et comme dit Tulles en son livre de <title>Achademiques</title>, les
          choses pesantes et de grant auctorité sont delectables et bien aggreables as genz ou
          langage de leur païs. Et pour ce dit il ou livre dessus dit et en pluseurs autres, contre
          l'opinion d'aucuns, que c'estoit bien de translater les sciences de grec en latin et de
          les baillier et traiter en latin. Or est il ainsi que pour le temps de lors, grec estoit
          en resgart de latin quant as Romains si comme est maintenant latin en regart de françois
          quant a nous. Et estoient pour le temps les estudians introduiz en grec et a Romme et
          aillieurs, et les sciences communelment bailliees en grec; et en ce paÿs le langage commun
          et maternel, c'estoit latin. Donques puis je bien encore conclurre que la consideracion et
          le propos de nostre bon roy Charles est a recommender, qui fait les bons livres et
          excellens translater en françois. </p></div>
      </div>
    </front>
    <body>
      
      <pb n="103"/>
      <div type="livre" n="1">
        <head>Ci commence le Livre de Ethiques lequel fist Aristote le philosophe. Et
          contient .X. livres partialx. Ou premier livre il met son proheme et traicte de felicité
          humainne en general et son en cest premier livre .XXI. chapitres, dont les premiers sont
          le proheme. </head>
        <div type="chapitre" n="1">
          <head>Ci aprés commence le proheme qui contient .III. chapitres. Ou premier chapitre
            il propose la fin et le fruit de ceste science. </head>
          <p> Tout art et toute doctrine et semblablement tout fait ou operacion et eleccion
            appetent et desirent aucun bien. Pour ce parloient bien les anciens en disant ainsi:<q>
              « Bien est ce que toutes choses desirent».</q> Et semble que il est difference de
            fins; car les unes fins sont les operacions, les autres sont aucunes oeuvres ou choses
            faites hors les operacions ou façons, et ces oeuvres sont meilleurs que les operacions
            par quoy il sont faites. Et comme il soit moult de operacions et d'arts et de doctrines,
            pour ce est il moult de fins; si comme de medicine la fin est santé, de faire navie la
            fin est aler par eaue et en nageant, de chevalerie la fin est <pb n="104"/> victoire, et
            richesces sont la fin de yconomie. Et de telles arts et doctrines aucunes sont dessous
            une autre, si comme art de faire frains est soubz art de chevauchier et aussi sont
            toutes les autres arts de faire instrumens ou hernoys pour chevaux. Et cest art de
            chevauchier et tout autre qui a mestier pour guerre est soubz art ou office de
            chevalerie. Et selon ceste maniere sont les arts et doctrines et offices ordenees les
            unes pour servir as autres. Et en toutes telles choses les fins des arts ou doctrines
            qui ont principalité sus les autres sont meilleurs et plus desirables a tous que les
            fins de celles qui sont dessouz elles. Car celles qui servent et sont souz les autres
            poursuivent et quierent leurs fins pour la fin de leur souveraine ou principal. Et quant
            a ce, il n'y a force de la difference de fins qui est devant dite, comme les unes fins
            sont operacions et les autres sont choses faites, si comme il appert as doctrines devant
            dictes. Et se il est une fin de toutes oeuvres humainnes laquele fin nous voulons et
            desirons pour soy meïsme et toutes autres pour elle et non pas chascune fin pour autre
            fin. Car ainsi seroit ce procés infini et seroit tel desir vieux et vain et pour neent.
            Et puisque il est ainsi, il appert clerement que ceste fin est bonne et tresbonne.
            </p>
          <p>Donques la cognoissance de ceste fin donne grant aide et grant acroissement de bien a
            vie humaine. Car, par la cognoistre, la povons nous mieulx <pb n="105"/> acquerir et
            tout ce qui nous convient. Et pour ce que ainsi est, il nous convient essaier
            vraysemblabement et grossement a comprendre ceste chose et a savoir que ce est. Et a
            quel discipline ou a quelle vertu il appartient a la cognoistre. Et semble par raison
            que il appartiengne a la tres principal, mesmement a celle qui a principalité et ordene
            des autres, et telle appert estre la science civile. Premierement, car elle ordene
            devant toutes quelles disciplines et arts doivent estre es citéz, et de chascune quelles
            genz la doivent aprendre et a que souffisance et combien de temps et quant et comment.
            Item, les tres precieuses des bons arts ou doctrines sont soubz ceste, si comme
            chevalerie, yconomique et rethorique. Item, ceste science civile use des autres
            disciplines pratiques et, que plus est, elle propose et met regle et loy de ce que l'en
            doit faire, et de ce de quoy l'en se doit abstenir. Et ainsi elle comprent et contient
            les fins de toutes autres artz et doctrines. Pour quoy il s'ensuit que elle contient le
            bien humain et enseigne quel chose ce est. Item, se une chose est bonne a un citoien
            laquelle est bonne a toute la cité et aussi se ce qui est bon a toute la cité est bon a
            un citoien. Donques est ce moult plus grant chose et plus parfaite procurer et sauver ce
            qui est bon pour toute la cité. Car, se le bien d'un tout seul est chose qui fait a
            amer, il est certain que ce est meilleur chose et plus divine amer et procurer le bien
            de toute une cité, et encore plus le bien de tout un paÿs ou d'un royaume ou il a
            pluseurs citéz.</p>
          <p> Or est il ainsi que le art et doctrine civile desire, appete et intent
            telle fin, c'est assavoir, le bien de vie humainne; par quoy il appert que la
            consideracion et la cognoissance de telle fin appartient a ceste science civile. </p>
          
        </div><pb n="106"/>
        <div type="chapitre" n="2">
          <head>Le secont chapitre du proheme est de la maniere de proceder en ceste
            science.</head>
          <p> La maniere de traicter ceste science et de y proceder doit souffire se les choses y
            sont declarees selon ce que requiert la matiere subjecte. Car la certainneté ne doit pas
            estre quise, ne aussi ne pourroit estre trouvee en toutes sciences semblabement en l'une
            comme en l'autre; aussi comme nous voions des arts manueles, que l'en oeuvre plus
            proprement d'une matere que d'autre. Or est ainsi que es bonnes choses et es justes
            desquelles la science civile a entencion de tracter, il y a tant de si grant difference
            et y a tant d'erreur que des choses justes aucunes en y a qui semblent estre justes tant
            seulement par loy ou par coustume et non pas par nature. Et semblabement a il erreur es
            biens et cuident aucuns que il leur soient proffitables et il leur sont nuisibles, par
            laquelle erreur sont moult de maulx venuz a pluseurs gens dont moult en a esté qui sont
            perilz pour leurs richesces et les autres pour leur force. Donques est ce chose que l'en
            doit vouloir et amer que parler et traicter de telles choses et par tels moiens que ce
            soit, grossement. Et monstrer en la verité figuraument et vraysemblabement comme de
            choses qui sont ou eschieent et aviennent le plus souvent et de telles choses faire ses
            moiens et aussi conclurre telles conclusions. Et en celle meïsme maniere doit <pb n="107"/> recevoir l'auditeur les choses dessus dictes, pour ce que il appartient a
            tout homme bien discipliné enquerir de chascune chose la certainneté selon la maniere et
            en tant comme la nature de elle le puet recevoir et le requiert. Car c'est presque
            semblable ou pareil que le mathematicien reçoive persuasion, et que le rethoricien
            requiere demonstracion. </p>
        </div>
        <div type="chapitre" n="3">
          <head>Ou tiers chapitre du proheme il monstre quelz personnes sont convenables pour
            oÿr ceste science.</head>
          <p> Chascun si juge bien les choses que il cognoist et en est bon juge. Et seroit
            simplement bon juge par tout qui en toutes choses seroit bien enseigniéz. Et pour ce un
            joenne homme n'est pas convenable audicteur de politiques, car il n'est pas expert des
            faiz qui aviennent a vie humainne. Et ceste science tracte de telx faiz et par raisons
            fondees sus telx faiz. Item, celui qui ensuit ses passions ou desiriers orroit de ceste
            science en vain et senz proffit, car la fin d'elle n'est pas cognoissance, mais est
            oeuvre. Et n'i a point de difference se aucun est joenne d'aage ou se il est joenne de
            meurs et asséz aagié, car en cestui la deffaute n'est pas de temps, mais est pour ce que
            il vit selon ses passions et les poursuit du tout, et car a telles gens la cognoissance
            de ceste science leur est inutile ou non pas profitable. Et quant a ce, il sont <pb n="108"/> comme ceuls qui sont incontinenz. Mais savoir de telles choses et de telles
            sciences est moult profitable a ceuls qui font leurs desiriers selon raison et qui
            oeuvrent selon raison. Et tant soit dit en maniere de proheme de l'auditeur de ceste
            science, et comment l'en la doit monstrer et quelle fin nous proposon. </p>
        </div>
        <div type="chapitre" n="4">
          <head>Ou quart chapitre il commence son traictié et recite en general les opinions
            anciens de felicité humaine.</head>
          <p> Or dison donques en resuivant, comme il soit ainsi que toute cognoissance et toute
            eleccion desirent aucun bien et a ce soient ordenees comme a leur fin, il est bon
            d'enquerir quel chose ce est que desirer la science civile comme la fin de elle et
            quelle chose est le souverain bien ou la fin de toutes oeuvres humainnes. Et est verité
            que presque tous sont d'un acort et confessent que ce est quant au non; car la
            multitude, c'est assavoir les populaires, et les sages excellens dient que c'est
            felicité, et cuident que bien vivre et bien ouvrer soit estre bieneuré ou avoir felicité
            et que tout ce est une meïsme chose. Mais quelle chose c'est que felicité, de ce sont il
            a descort. Car le plus <pb n="109"/> c'est assavoir les populaires, n'en dient pas
            semblablement comme en dient les sages, et entre eulz meïsmes sont il de divers opinions
            et les uns et les autres. </p>
          <p>Aucuns dient que felicité est une des choses que l'en voit en
            appert manifeste ou sensible, si comme delectacion corporel ou richesces ou honeur. Les
            autres dient que c'est une autre chose. Et pluseurs fois est il que une personne meïsme
            n'a pas tousjours de ceste fin une opinion et cuide souvent celui qui est malade que
            felicité soit avoir santé, et le souffrecteus dit que c'est avoir richesces, et ceuls
            qui cognoissent leur ignorance ont grant admiracion et reputent pour beneuréz ceuls qui
            scevent aucune grant chose pardessus eulz. Et aucuns cuidierent que senz et oultre ces
            biens sensibles il fust un bien et soit qui est bon selon soy et par soy meïsme et qui
            est a toutes autres choses cause de bien estre. Or seroit ce, par aventure, chose vaine
            et pou profitable soy arrester a reciter et reprouver tous les opinions qui ont esté en
            ceste matere. Et souffist parler de ceuls qui de prime face ont aucune apparance ou
            semblent avoir aucune raison. </p>
        </div>
        <div type="chapitre" n="5">
          <head>Ou quint chapitre il monstre la maniere de proceder en ceste matere.</head>
          <p> Nous devons savoir que il a difference entre les raisons qui procedent des principes
            ou des causes as effecs et celles qui procedent l'autre voie des effecs as causes. Et
            pour ce fist bien Platon d'enquerir de ces choses, a savoir mon laquelle voie est a
            tenir, ou des principes as effecs ou la voie converse, <pb n="110"/> aussi comme en
            cours de l'estade l'en va du terme a celui qui tient le louyer, ou de cest ici l'en va
            au terme. Or convient il en toute science que le procés commence des choses devant
            cogneües. Et en sont deux manieres; les unes sont premier cogneües quant a nous, et les
            autres simplement ou quant a nature. Donques, devons nous commencier par les choses que
            nous cognoissons, et pour ce convient il que celui qui doit oyr ceste science soit bien
            duit souffisanment en bonnes acoustumances de bonnes oeuvres et de justes, car c'est le
            commencement, et souffist tenir telles choses pour vrayes, et que il est ainsi senz
            enquerir la cause pour quoy ce est. Et qui quiconques est, tel que il a tels principes
            par soy meïsme ou qui par autre les entent et croit ou reçoit de legier, et celui qui ne
            les scet par soy ne par autre, chascun de ceulz yci oe ce que dit Hesiode le poëcte:
              <q>«Celui, dit il, qui par soy meïsmes entent tout, il est tres bon, et aussy est bon
              qui croit et obeïst a celui qui dit bien; mais celui qui ne a ne l'un ne l'autre, ce
              est un homme inutile. »</q>
          </p>
        </div>
        <div type="chapitre" n="6">
          <head>Ou sixte chapitre il traicte aucunes opinions sensibles de felicité.</head>
          <p> Or disons de ce <supplied resp="#editor">de quoy</supplied> nous estions departis. Il
            semble que ceuls ne soient pas meüs senz raison qui cuident que le bien et la felicité
            humainne soient en aucune des choses qui sont en ceste vie. Pluseurs de grant auctorité
            dient que felicité est delectation corporel, et pour ce aimment il vie voluptuose
            plainne de tels delis. Et est voir que trois manieres de vies sont qui sont moult
            excellentes. Celle qui est maintenant dicte en est une, l'autre est vie civile et
            active, la tierce est vie contemplative. Et sont pluseurs qui <pb n="111"/> semblent du
            tout en tout bestials et qui eslisent vie de bestes mues. Et telx se fondent et prennent
            leur raison sus ce que moult de gens qui sont en grant puissance -- princes et autres --
            font choses semblables a ce que faisoit Sardinapalus. Et aucuns excellens et bien
            besoingnans, selon vie active, tiennent que felicité est honeur; car honeur est a peu la
            fin de la vie civile. Mais honeur est un bien plus superficial et n'est pas si vray bien
            comme celui de quoy est ceste question. Car honeur est en ceuls qui le font et est en
            leur puissance de le faire ou non, et n'est pas honeur en celui qui est honoré. Et le
            bien de quoy nous enquerons, ce est felicité, est propre a celui et en celui duquel il
            est felicité, et seroit forte chose de lui oster. Item, ceuls qui quierent honeur, il
            semble que il le facent afin que l'en croie que il sont bons. Et pour ce, quierent il et
            desirent estre honoréz des sages et entre ceuls de qui il sont cogneüs, et en bien et en
            vertu. Et par ce, appert il clerement que selon telx gens vertu vault plus que honneur.
            Et pour ce, par aventure, cuideroit plus aucun que vertu fust la fin de vie civile. Mais
            il puet estre <pb n="112"/> que un homme ait vertuz et se dorme et que il ne oeuvre
            jamais en sa vie selon celles vertuz. Item, il puet estre que un homme avra vertuz en
            soy et avecques ce il soufferra moult de maulx et de grans infortunes. Et nul ne diroit
            que celui eüst felicité qui vit en telle misere, se il ne vouloit soustenir son opinion
            en protermant contre verité apperte. Et de ceste chose a esté dit autre foiz es vers ou
            dictes titulaires. Et la tierce vie est contemplative, de laquelle nous dirons et
            enquerrons aprés.</p>
          <p> Or disons aprés que il est certain que le riche peccunieux souvent
            acquiert ou pert ses richesces par violence ou par force. Item, richesces ne sont pas le
            bien final lequel l'en quiert pour lui meïsmes, non pas pour autre bien plus grant; car
            richesces sont utiles et ordenees a meilleur bien. Et pour ce, sembleroit il miex que
            aucunes des choses devant dites fussent le bien humain final, car l'en les aimme et
            desire pour elles meïsmes. Et toutes voies, en telles choses n'est pas la fin ne la
            felicité civile, ja soit ce que pluseurs sermons et escriptures aient esté composees
            pour ce monstrer. Mais nous n'en parlerons plus ci endroit. </p>
        </div>
        <div type="chapitre" n="7">
          <head>Ou VIIe chapitre il repreuve l'opinion de Platon, qui tenoit que felicité est
            une ydee separee.</head>
          <p> Et, par aventure, vault il mieulx enquerir de l'universele ydee separee et que ce est
            a dire et comment. Mais aucun nous pourroit obvier par tel question <pb n="113"/> pour
            quoy nous parlons contre ceuls qui introduient et tiennent ceste opinion; car il sont
            noz amis. Pour certain, il vaut mieulx et convient, par aventure, aucune fois pour le
            salu de verité destruire les opinions de ses familiers et amis, et dire autrement que
            euls, et ce appartient mesmement aus philosophes. Car quant <num>.II.</num> personnes
            sont amis, c'est sainte chose que devant honorer et preferer verité. </p>
          <p>Ceuls qui tiennent
            et portent cest opinion ne mectent pas ydees en choses qui ne sont d'un meïsme ordre et
            dont l'une est naturelment premiere de l'autre, si comme il est des nombres. Car
              <num>.II.</num> va devant <num>.III.</num> et <num>.III.</num> est devant
              <num>.IIII.</num>. Et pour ce disoit il que il n'est point d'ydee commune a tous ou a
            divers nombres. Or est il ainsi que un bien principalment est devant un autre et ne <pb n="114"/> sont pas en un meïsme ordre, si comme bien qui est substance est par nature
            devant bien qui est accident. Car accident est derivé et depent de substance. Et pour ce
            n'est il point de ydee commune a tous biens. </p>
          <p>Item, chascune chose qui est, elle est
            aucun bien, et est aussi commun cest nom bien, comme c'est nom, chose qui est. Or est il
            ainsi; que des choses qui sont, l'une est substance, comme est Dieu ou entendement;
            l'autre est qualité, comme vertu; l'autre quantité, comme estre mesuré, l'autre en
            temps, l'autre estre en lieu, et ainsi des autres predicamens. Et par ce appert que
            toutes choses n'ont pas une ydee commune qui soit leur essence, car euls sont de divers
            gerres et de diverses raisons et dessemblables. Et ainsi ne puet estre une ydee en tous
            les predicamenz, mais seroit en un tout seul. </p>
          <p>Item, de toutes les choses qui ont une
            ydee, il est une meïsme science, si comme dient ceulz qui mectent les ydees; et ainsi,
            de tous les biens qui sont, seroit il une science. Or est il ainsi que pluseurs sciences
            sont des choses meïsmes ou biens qui sont en un predicament, si comme en predicament de
            estre en temps; une science aprent quant il est temps de bataillier, l'autre quant il
            est bon ou temps de donner medicine en malades, l'autre quant il est bon ou temps de soy
            excerciter et de labourer. Item, aucun pourroit demander que veulent dire ceuls qui
            tiennent ceste opinion en ce que il dient que l'ydee de bien est par soy bien et l'ydee
            de homme est par soy homme. Il convient donques, que se <quote>« homme »</quote>    et <quote>« par soy homme »</quote>
            sont d'une meïsme espece que il aient par sus eulz une autre ydee, et aprés, pour ce que
            ceste seconde ydee est d'une meïsme espece avecques l'autre, il convendroit une autre
            tierce ydee et ainsi senz fin. Mais par aventure, diroient il que « bien»  et <quote>« par soy
            bien » </quote>ne sont pas d'une espece, ne <quote>« homme »</quote> et <quote>« par soy homme »</quote> pour ce que homme est
            temporel et par soy homme ou celle ydee est perpetuel? Mais ce ne puet valoir, car se
            une chose dure plus que l'autre il ne s'ensuit pas pour ce, que il soient de diverses
            especes. </p>
          <p>Item, les disciples Pythagoras, ce semble, disoient de ce bien souverain chose
            mieulx prouvable et plus entendible. Car il metoient une ordre de bien ou coördinacion,
            et disoient un des biens de celle coördinacion estre <pb n="115"/> souverain bien et par
            dessus tous les autres, et pour ce Speusipus ensuit ces Pythagoriens; mais de ces choses
            est a parler en autre science. Item, une doubte semble apparoir en ce que il dient, pour
            ce que il ne pourroit estre une ydee qui fust ydee de tous biens; car tous biens ne sont
            pas d'une meïsme espece ne d'une guise. Mais les biens que l'en poursuit et desire pour
            eulz meïsmes, il sont d'une espece et d'une maniere quant a ce, et ceulz que l'en aime
            ou quiert pour ceulz yci conserver ou garder sont d'une autre espece, et ceulz que l'en
            quiert pour oster le contraire a ces premiers biens sont aussi d'une autre espece ou
            d'autre raison quant a ce. Par quoy il appert que bien est dit en <num>.II.</num>
            manieres, et avecques ce est dit du bien que l'en quiert pour lui meïsmes et les autres
            deux manieres de bien sont ordenees a celle premiere. </p>
          <p>Item, or faison une division de
            biens qui sont selon euls et pour euls meïsme, encontre ceuls qui sont utiles, et
            regardon lesquelz sont diz selon une ydee. Ou ce sont ceuls que l'en desire et quiert
            pour eulz meïsme, posé que il ne fussent pas utiles a autres biens comme sont savoir,
            veoir et aucunes delectacions et aucuns honeurs; car, combien que ilz soient utiles a
            autres biens, toutesvoies les desire l'en pour eulz meïsme et ne fussent point ordenéz
            pour autres; et aussi, posé que il ne eüssent point de ydee et ainsi telle ydee seroit
            pour neent. Item, ces biens dessus diz, se il avoient une ydee, il convendroit que il
            convenissent et fussent d'une maniere, raison ou espece, aussi comme la blancheur de la
            nege et la blancheur de la farine sont d'une espece, et il n'est pas ainsy; car honneur,
            prudence et delectacions sont de diverses raisons et especes quant a leur bonté. Et par
            ce, ne pueent il avoir un bien commun selon une ydee.</p>
          <p> Mais il convient dire comment il
            sont de diverses raisons, car cest nom ici <pb n="116"/>
            <q>« bien »</q> n'est pas dit de iceulz biens comme nom equivoque a cas d'aventure. Mais
            ces biens devant diz qui sont de diverses especes sont appeléz <q>« bien »</q> pour ce que il
            ont aucune dependence d'une chose ou actribucion a aucune chose, ou encor a mieux dire,
            ou aucune proporcion, si comme le voiement au corps et l'entendement en l'ame. Mais ceci
            est a delaissier a present, car determiner la certainneté de telles choses appartient et
            est plus propre a autre philosophie Semblabement appartient il a autre philosophie
            determiner et traictier l'opinion des ydees. </p>
          <p>Item, posé que il fust un tel bien commun
            aussi comme est un predicat ou une chose separee de tout bien particulier, et qu'elle
            fust par soy, ou selon soy, bien. Il appert clerement que tel bien, telle ydee, n'est
            pas chose faicte par homme ne porsise de homme. Et il est ainsi, que le bien de quoy
            nous faisons question est tel que il est oevre de homme et porsis de homme, ce est
            felicité. Item, par aventure, aucun cuideroit que mieulx seroit de cognoistre tel bien
            separé et en seroit la cognoissance proffitable pour les biens humains que nous
            posseions ou acquerons; car nous y regarderions et nous seroit aussi comme examplaire,
            et ainsi nous en pourrions mieulx ouvrer et acquerir les biens dessus diz. Bien est voir
            que c'est dit a aucune probabilité, mais il semble que il descorde a ce que l'en fait en
            toutes sciences. Car toutes sciences et arts appectent et desirent aucun bien et
            enquierent le bien de quoy il ont besoing. Et neent moins il laissent a enquerir la
            cognoissance de telle ydee ou de tel bien separé. Et si n'est pas par raison
            vraysemblable que tous ceuls qui ont estudié as arts et as sciences eüssent ignoré telle
            chose et que euls n'eüssent enquis se elle leur peüst aidier et valoir. Item, supposé
            que il cogneüssent telle ydee ou bien separé, si ne s'en pourroit en rien aidier en son
            art le telier ou le fevre, ne le medecin n'en seroit meilleur medicin ne le chevalier
            meilleur chevalier pour la contemplacion et cognoissance de celle ydee. Item, le medicin
            n'a pas son entencion de pourchacier ou querir bien ne santé separee ne une ydee; mais
            il quiert la santé de homme, et encor mieulx de cest homme ou de cest autre. Et pour ce,
            applique il sa medicine selon la complexion de chascun singulier que il entent a garir. </p>
          
        </div><pb n="117"/>
        <div type="chapitre" n="8">
          <head>Ou .VIII.e chapitre il commence a dire de felicité selon son opinion et en met
            aucunes condicions.</head>
          <p> Or retournon derechief au bien de quoy nous querions et disons que une operacion ou
            art entent et quiert un bien et l'autre <num>.I.</num> autre bien, si comme medicine
            quiert un bien et chevalerie un autre bien et est semblabement des autres. Et chascune
            de ces operacions et arts fait toutes autres choses pour la grace de ce bien. Et tel
            bien en medicine ce est santé, en chevalerie victoire, en edificacion la maison estre
            faite; et en une autre operacion ou art un autre bien. Et en toute operacion et eleccion
            tel bien est la fin de l'operacion. Car, pour la grace de lui, tous oeuvrent et font les
            autres choses. Et pour ce, se ainsi est que de toutes operacions humaines il soit une
            seule fin, celle fin est le vray bien humain et felicité. Et se il sont pluseurs fins,
            il convient enquerir plus avant, tant que l'en soit a celle fin a quoy toutes les autres
            sont ordenees, ou se il sont pluseurs fins, euls toutes ensemble sont felicité. Or
            convient il tempter a declairier ceste chose plus plainement, pour ce que pluseurs fins
            sont et de ces fins nous eslisons les unes pour autre, aussi comme richesces et autres
            instrumens. Et par ce ci appert il que elles ne sont pas toutes parfaites. Mais la fin
            qui est tres bonne, icelle est parfaicte. Et pour ce, se il est une seule chose
            parfaicte, c'est celle que nous querons; et se pluseurs choses sont dont chascune est
            parfaicte, celle que nous querons, ce est la tresplus parfaicte.  </p>
          <pb n="118"/>
          <p>Or disons
            nous que la chose que l'en poursuit et quiert pour elle meïsme est plus parfaicte que
            n'est celle que l'en quiert pour un autre. Et la chose que l'en quiert et est eslisible
            pour elle et onques n'est eslisible pour autre, elle est plus parfaicte que ne sont
            celles qui sont eslisibles ou desirees pour elles ou pour autre.</p>
          <p> Donques se ensuit il
            que celle chose est simplement parfaicte qui est elisible pour elle et nullement pour
            autre; et felicité est mesmement telle chose; et appert par ce, car nous l'eslisons pour
            elle meïsme, et onques ne l'eslisons pour autre chose. Mais honneur et delis et prudence
            et toute vertu, nous les eslisons et pour euls meïsme et pour felicité. Car, se il ne
            s'en devoit autre chose ensuir, si eslisons nous chascune de ces choses pour soy
            meïsmes; mais ainsi les eslisons nous pour felicité, pour ce que par ce nous cuidons
            estre beneurés. Et nul n'eslit felicité pour les choses dessus dictes ne pour autres
            quelconques. </p>
          <p>Item, ce qui est dit semble estre vray pour cause de la souffisance de tel
            bien, car le bien qui est parfait doit estre par soy souffisant. Et nous disons la chose
            estre par soy souffisant non pas quant elle est bonne pour <num>.I.</num> qui vit pour
            soy ou a soy tout seul, qui mainne vie solitaire, mais a celui qui vit a soy et a ses
            parens et a ses filz et a sa femme et universalment a ses amis et as citoiens; car homme
            est par nature ordené a vivre civilement et en communité. </p>
          <p>Et en ces choses yci, il a
            maniere et terme; car qui se voudroit estendre a ses parens et as prouchains et amis et
            as amis de ses amis, ce seroit une chose senz fin. Mais de ceci recommencerons nous a
            parler autre fois. Et nous <pb n="119"/> metons et posons que la chose est par soy
            souffisante laquelle souffist toute seule et par quoy l'en a vie eslisible qui n'a plus
            besoing de rien. Et nous estimons et cuidons que felicité soit telle chose.</p>
          <p> Aussi disons
            nous que felicité de tous les biens humains est la tres plus eslisible, posé que elle
            fust toute seule; mais se un autre bien, ja soit ce que il soit tres petit, est adjousté
            et nombré avecques elle, tout ensemble sera plus eslisible. Car puisque il y est
            d'abondant, tout ensemble est plus grant bien et le plus grant bien est tousjours le
            plus eslisible. Ainsi appert que felicité est un bien parfait et par soy souffisant et
            est la fin de toutes oeuvres humaines. </p>
        </div>
        <div type="chapitre" n="9">
          <head>Ou .IXe chapitre il enquiert la diffinicion de felicité.</head>
          <p> Par aventure pourroit bien aucun dire et confesser que felicité est grant bien et si
            tres bon comme dit est et, avecques ce, avoir grant desir que l'en deïst plus et en
            appert quelle chose ce est. Et par aventure, ceste chose sera bien faite se nous
            considerons operacion de homme. </p><pb n="120"/>
          <p>Item, aussi comme du boisviceur, juglëeur
            et de l'ymagier et de chascun menesterel en son artifice il est aucun fait et aucune
            operacion et en l'oeuvre est le bien et la parfeccion; semblabement convient il de homme
            que il soit aucune operacion. Et ne pourroit estre que le telier, le corroier, selonc
            leurs arts, fussent ordenéz a aucunes oeuvres et homme, en tant comme homme, ne fust
            pour aucune oeuvre mais fust chose oysive et pour neent. Item, tout aussi comme de
            l'ueil et de la main et du pié et de chascun membre particulier il est aucune operacion,
            semblabement convient il mectre que il soit aucune operacion de homme, senz celles des
            membres singuliers. </p>
          <p>Or convient donques enquerir quelle operacion ce est. Premierement,
            ce ne puet estre operacion de ame ou puissance vegetative, c'est vivre, car elle est
            commune as hommes, as bestes et as plantes, herbes et arbres. Et felicité de quoy nous
            faisons question est propre a homme ou a nature humaine. Donques convient il separer et
            oster de nostre propos ou de nostre diffinicion et de felicité toute operacion de vie ou
            puissance nutritive et de puissance <pb n="121"/> augmentative. Aprés est vie sensitive,
            mais elle est commune au cheval et au buef et a toute beste. Donques n'est pas felicité
            operacion de tel vie. Il demeure, donques, et convient que ce soit operacion de
            puissance d'ame, laquelle ait raison et qui oeuvre selon raison. Or en est il une qui
            oeuvre selon raison tant seulement, par ce que elle est menee et conduite par raison et
            y doit obeïr, c'est la partie sensitive; l'autre est qui a en soy raison et est de soi
            mesmes entendant, c'est la partie intellective. Donques, puisque deux manieres en sont,
            nous devons mectre felicité en celle partie ou puissance de l'ame qui de soy ou en soy
            meïsme a raison. Car ceste yci est plus principalment dicte ouvrer selon raison. </p>
          <p>Item,
            comme il soit ainsi que oeuvre de homme est operacion de ame selon raison ou qui n'est
            pas senz raison et nous disons que oeuvre de homme et oeuvre de bon homme sont d'une
            meïsme maniere ou espece, aussi comme du citholeur et du bon citholëeur. Et simplement
            il est verité de tous, que celui qui fait son oeuvre excellentement en habondant en
            bien, l'en dit que il est bon en telle oeuvre, aussi comme l'oeuvre du citholëeur, c'est
            citholer et du bon citholëeur, c'est bien citholer. </p>
          <p>Donques se il est ainsi et nous
            mectons que oeuvre d'omme est une vie et ceste vie est operacion d'ame et faite avecques
            raison, il convient que celui qui est bon homme face bien ceste operacion et que celui
            qui est tres bon la face tres bien. Or est il verité que chascune chose a sa perfeccion
            et se parfait en bien selon sa propre vertu. Et puisque il est ainsi, il s'ensuit que le
            bien humain est operacion d'ame selon vertu. Et se les vertus humaines sont pluseurs il
            convient que ce soit selon celle vertu qui est tres parfaicte et tres bonne. Item, il
            convient que ceste operacion soit en vie parfaicte; car aussi comme une aronde seule ne
            signifie pas le temps de ver ne un seul biau jour ne le fait pas, semblabement
              <num>.I.</num> jour ne un peu de temps ne fait pas un homme avoir felicité ne estre
            beneuré. </p>
          
        </div><pb n="122"/>
        <div type="chapitre" n="10">
          <head>Ou .X.e chapitre il monstre que felicité est souffisanment descripte quant a
            maintenant.</head>
          <p> Donques quant a present, felicité ou bien humain soit ainsi circonscript ou aucunement
            descript, car il convient, par aventure, premierement parler figuralment et grossement;
            et puis aprés en pourra l'en rescrire plus a plain, pour ce que la nature de homme est
            tele que il convient les choses de quoy l'en veult bien avoir cognoissance par
            circonscripcion demener et disposer de point en point, l'une aprés l'autre. Et a teles
            choses trouver et parfaire, le temps y fait aide et oeuvre bien a ce. Dont nous voions
            que par procés de temps l'en a tousjours trouvé et adjousté as arts. Et chascun qui scet
            aucun art et s'i excercite, il y doit adjouster se aucune chose y deffaut. </p>
          <p>Item, il nous
            convient remembrer des choses devant dites, c'est assavoir que la certainneté n'est pas
            a enquerir semblabement en toutes sciences, mais doit estre enquise en chascune selon la
            matiere subjecte de quoy elle traicte et avecques ce, en tant comme il est propre et
            appartient a telle science. Dont nous voyons que le charpentier et le geometrien
            enquierent et considerent de la ligne droite. Mais c'est differentement et en diverses
            guises; car le charpentier le fait en tant comme elle est utile et proffitable pour son
            oeuvre, et le geometrien le fait pour savoir quelle elle est et que c'est, car il
            enquiert de la ligne la verité speculative. Et selon ceste maniere doit l'en <pb n="123"/> faire es autres arts et doctrines, afin que les choses qui sont dehors les oeuvres et
            n'y appartiennent ne soient pluseurs ou plus longues que ne sont les oeuvres. </p>
          <p>Item, l'en
            ne doit pas enquerir ne actendre a savoir les causes et les principes en toutes sciences
            par une meïsme maniere. Mais d'aucunes choses, comme sont les principes, il doit suffire
            tenir que ilz soient vraies et ne convient pas plus avant proceder ne enquerir pour quel
            cause il sont vrays. Car de chascun des premiers principes, puisque il est le premier et
            commencement, il ne faut plus en oultre enquerir. Et de telx principes l'en a la
            cognoissance en diverses manieres; car les uns sont cogneüs par induccion, les autres
            sont cogneüs par sens, les autres sont cogneüs par accoustumance et les autres en autre
            maniere. </p>
          <pb n="124"/>
          <p> Et doit l'en ces principes passer et tempter a savoir chascun
            selon leur nature. Et aprés l'en doit estudier comme par euls et de euls l'en viengne
            aus termes et as conclusions des sciences. Car en chascune science les principes donnent
            grant aide a savoir les choses qui ensuivent et semble que le commencement ou principe
            soit plus de la moitié de toute la besoingne. </p>
        </div>
        <div type="chapitre" n="11">
          <head>En le .XI.e chapitre et es deux ensuivans il monstre que a la descripcion de
            felicité dessus mise s'acordent en partie les opinions anciens.</head>
          <p> Nous voulons enquerir de ceste chose, non pas tant seulement par ce que nous en avons
            conclus par raison, mais avecques ce par les diz et opinions des autres; car a chose
            vraie toutes choses s'acordent et a chose fausse le voir se descorde bien tost. Or
            disons donques que les biens humains sont diviséz et sont de trois manieres; les uns
            sont biens de l'ame, les autres du corps et les autres de hors. Et nous disons que les
            biens de l'ame sont bons tres grandement et tres principalment, et nous mectons que de
            telx biens sont les faiz et operacions de homme par la puissance de l'ame. Par quoy il
            s'ensuit que nostre dit s'acorde a l'ancienne opinion des philosophes, qui confessoient
            que les biens de l'ame sont les biens tres principalx. </p>
          <p>Et si est bien dit que felicité
            est operacion, car il est aucunes operacions qui sont fins et demeurent en l'ame et sont
            des biens de l'ame. Et en est aucunes <pb n="125"/> qui sont appelees faiz par
            lesquelles sont ouvrees aucunes choses de hors et cestes yci ne sont pas les fins. Et a
            ce que nous avons dit et a nostre raison s'acorde ce que l'en dit que estre beneuré est
            bien vivre et bien ouvrer. Car bonne vie est a peu celle chose que est bonne operacion.
            Encor semble il que les choses que les autres quierent ou dient estre en felicité
            s'acordent a ce que dit est; car as uns semble que felicité est vertu, as autres que
            c'est prudence, as autres que c'est sapience. Item, il semble a aucuns que felicité est
            toute vertu ensemble -- ou aucunes d'icelles -- avecques delectation, ou au mains non
            pas senz delectation. Les autres y adjoustent et mectent habondance des biens dehors,
            comme sont richesces et puissance civile. Et devons savoir que ceulz qui mectent
            felicité estre en deliz ou es biens dehors, ce sont les rudes populaires. Et furent
            anciennement aucuns qui n'estoient pas excercitéz en science. Mais les autres qui
            mectent felicité es biens de l'ame si sont et ont esté peu, et hommes vertueux et
            glorieus et de grant renommee. Et de tous ces opinions il n'est pas vraysemblable ou
            raisonnable que il pechent en toutes choses et soient faulx universelment, mais est
            chose prouvable que en chascun de yceuls ait aucune verité ou pluseurs. </p>
          <p>Premierement,
            ceuls qui dient que felicité est toute vertu ou aucune vertu s'acordent a la diffinicion
            ou descripcion dessus mise, ou nous avons dit que felicité est operacion selon vertu. Et
            n'a pas peu de difference, par aventure, en dire que une chose soit tres bonne quant a
            la possession ou quant a l'usage. Et semblabement en notre propos, il a grant difference
            entre le habit de vertu et l'operacion. Car l'en puet bien avoir tel habit senz ce que
            l'en <pb n="126"/> parface de ce nul bien, ainsi comme quant l'en dort ou repose. Mais
            il n'est pas possible que un homme face operacion de vertu et que il ne face bien; car
            il est neccessité se il fait oeuvre de vertu que il face bien. </p>
          <p>Et pour ce, aussi come es
            Olimpiades, les tres bons et les tres fors ne sont pas coronnés, mais ceuls qui bien
            besoignent, qui se exercitent et labeurent tant que il ont victoire. Semblabement en
            ceste vie humaine, ceulz qui font operacions de bonnes choses et de tres bonnes oeuvres,
            il sont a droit dire nobles, excellens et beneurés. </p>
        </div>
        <div type="chapitre" n="12">
          <head>Ou .XII.e chapitre il monstre que a la descripcion de felicité dessus mis
            s'acorde aucunement l'opinion de ceuls qui mectoient felicité en delectacion.</head>
          <p> La vie de ceuls qui oeuvrent selon vertu est selon soy delectable premierement, car
            soy deliter est propre as choses qui ont ame. Et chascune telle chose se delite en ce
            que elle aimme, si come nous veons que le cheval est delitable a celui qui aimme cheval
            et le gieu ou esbatement a celui qui aimme esbatement. Et en ceste meïsme maniere, a
            celui qui aimme choses justes, la chose juste lui est delitable; et generalment, a
            quiconques aimme vertu, toute chose qui est selon vertu lui est delitable. Item, a
            pluseurs gens sont aucunes choses delitables qui sont contraires l'une a l'autre; et la
            cause est car telles choses ne sont pas naturelment delitables, mais a ceulz qui aimment
            bien et vertu, les choses leur sont delitables qui sont delitables par nature; et telles
            sont les operacions qui sont selon vertu. Par quoy il appert que les operacions de vertu
            sont delitables selon soy naturelment, simplement et veritablement. </p>
          <p><pb n="127"/> Item,
            la vie de ceulz qui oeuvrent selonc vertu n'a mestier de autre delectacion qui a elle
            soit adjointe, car telle vie a sa delectacion et son propre delit en soy et de soy
            meïsme. Car, avecques les raisons dessus dictes, est il verité que nul n'est bon qui ne
            s'esjoïst et delite en bonnes operacions. Car nul ne diroit que un homme fust juste qui
            ne se esjoïst de juste operacion, ne que un homme fust liberal qui ne s'esjoïst et
            delite en operacions liberals. Et se il est ainsi comme si est, il convient que les
            operacions qui sont selon vertu soient delitables selon elles meïsmes et aveques ce il
            sont belles et sont bonnes tres excellentement, se il est ainsi que homme vertueus ait
            en teles choses bon et droit jugement et il est certain que il a tel. Donques est il
            ainsi que felicité est une chose tresbonne, tres belle et tres delitable. Et ne sont pas
            ces trois choses divisees d'ensemble, si comme il estoit en la descripcion qui fu ou
            temple d'Apollo, qui estoit en une ille appelee Delos, ou il estoit escript que tres
            bonne chose ce est chose tres juste, tres desirable chose, c'est user ou joïr de ce que
            l'en desire. Ces trois choses toutes ensemble conjointement sont en operacions tres
            bonnes. Et nous disons felicité estre cestes operacions, ou une d'icelles, la plus tres
            bonne. </p>
        </div>
        <div type="chapitre" n="13">
          <head>Ou .XIII.e chapitre il monstre que a la descripcion de felicité devant mise
            s'acorde aucunement l'opinion de ceulz qui mectent felicité es biens dehors.</head>
          <p> Il semble que felicité ait mestier ou besoing des biens dehors comme nous avons dit,
            car c'est impossible ou au mains n'est pas legiere chose de aucunes <pb n="128"/> bonnes
            oeuvres que un les face qui n'a que mettre ne que donner. Car, comme autre fois avons
            dit, pluseurs bonnes besoingnes sont faites par servans, par amis, par richesces et par
            puissance civile. Item, aucunes choses sont desquelles, se un homme est desnué et que il
            ne les a pas, sa felicité en est aussi comme honnie ou avillee, ainsi comme il seroit de
            noblesce de bonne ligniee et de biauté. Car il n'est une du tout en tout beneuré qui est
            de tres laide figure ou qui est non noble et de chetif lignage ou qui est solitaire et
            senz ligniee. Et encore, par aventure, est celui mains eureus qui a filz se ilz sont
            tres malvais, ou qui a mauvais amis, ou qui a eü bons filz ou bons amis mais il sont
            mors. Donques si comme nous avons dit, il semble que felicité ait mestier de telle
            prosperité. Et pour ce disoient aucuns que felicité est bonne fortune et aucuns disoient
            que c'est vertu. </p>
        </div>
        <div type="chapitre" n="14">
          <head>Ou .XIIII.e chapitre il enquiert quel chose est cause de felicité.</head>
          <p> Pour ce puet estre question, assavoir mon se felicité est acquise et causee en homme
            par aprendre et par doctrine ou acoustumance ou par excercitacion, ou se nous l'avons
            selon aucune participacion de chose divine, ou se elle nous vient pour fortune. Et se il
            est nul autre don fait des dieux as <pb n="129"/> hommes, il est raisonnable que
            felicité soit don de Dieu, mesmement en tant comme c'est le plus grant et le meilleur de
            tous les biens humains. </p>
          <p>Mais par aventure enquerir de ceste chose parfaictement est plus
            propre a autre consideracion. Et se il est ainsi que felicité ne soit pas envoiee de
            Dieu senz ce que homme en soit cause par vertu ou par discipline ou par excercitacion,
            toutesvoies convient il que ce soit aucune des choses tres divines; car c'est le loyer
            de vertu et la fin humaine. Et semble estre chose tres bonne et divine et beneuree. Et
            pour ce, donques, que felicité est acquise par discipline et par estude, est ce une
            chose qui puet estre moult commune et laquelle est possible a avoir a tous ceuls qui ne
            ont empeechement ou deffaute de nature en euls par quoy il ne puissent acquerir vertu.
            Et pour ce que il est ainsi, est ce mieulx dit que felicité vient de cause divine et
            humainne que dire que elle vient de fortune et est chose mieux raisonnable. Car les
            choses qui sont selon Dieu et nature viennent au mieux que il est possible, en tant
            comme il sont habiles et nees a bien. Semblabement est il des choses qui sont faites
            selon art et raison et selon toute cause ordenee et mesmement selonc cause qui est tres
            bonne. Item, qui octroieroit et actribueroit si tres grant bien et si tres bon comme est
            felicité a fortune, pour certain ce seroit tres grant et tres perilleux mal.</p>
          <p> Item, la
            solucion de ceste question appert par la descripcion de felicité qui a esté devant mise,
            en laquelle il fu dit que felicité est operacion d'ame selon vertu et quelle elle est,
            c'est assavoir, selon vertu parfaicte. Mais des autres biens, aucuns y sont requis de
            neccessité et les autres non; mais tant seulement y sont convenables comme aucuns
            instrumens desquiex l'en se puet aidier et en user en bien. </p>
          <p><pb n="130"/> Item, ces
            choses que nous avons yci dictes s'acordent a ce que nous disions au commencement ou
            proheme, ou nous metions que la fin de science politique est le tres grant bien humain,
            c'est a savoir, felicité. Et la plus grant partie et presque toute l'estude de science
            politique est faire les citoiens bons et faiseurs de bonnes operacions. Donques disons
            nous bien que ne buef ne cheval ne autre beste n'est beneuree ne ne puet avoir felicité,
            car nulle telle beste ne participe ne ne communique de rien en telle operacion. Et pour
            ceste meïsme cause ne disons nous pas que un enfant soit beneuré ne que il ait felicité,
            car encor n'est il pas faisëeur de telles operacions vertueuses, pour ce que il a trop
            pou de aage. Mais neent moins telx enfans l'en dit estre beneurés en esperance, car
            encore ont il mestier quant a felicité de avoir vertu formee et vie parfaicte, si comme
            nous avons dit devant. </p>
        </div>
        <div type="chapitre" n="15">
          <head>Ou .XV.e chapitre il propose deux questions; une est se fortune puet oster
            felicité en ceste vie, et l'autre se elle la puet oster aprés la mort.</head>
          <p> Moult de transmutacions sont faictes en ceste vie et fortunes de toutes manieres, et
            avient aucune foiz que une personne est habondant en grant biens par lonc temps et aprés
            en sa vieillesce il chiet en grans miseres et en grans calamités. Ainsi est il raconté
            et escript du roy Priant es vers heroyques que de ce fist Homerus le poëte. Et nul ne
            diroit que celui fust beneuré qui <pb n="131"/> avroit en sa vie eü et usé de tant
            bonnes fortunes et fineroit sa vie ainsi mescheantment et miserablement. Donques
            pourroit l'en doubter a savoir mon se nul homme deveroit estre dit beneuré tant comme il
            vit, mais que l'en devroit actendre et resgarder la fin, comme disoit Solon; et qui
            mectoit cest opinion il s'ensuivroit que nul ne fust beneuré jusques a la mort. Et que
            tel opinion soit du tout inconvenient il appert encore autrement. Car, si comme nous
            avons dit devant, felicité est operacion. Mais aussi comme nous ne disons pas que celui
            qui est mort soit beneuré semblabement, ne ne le veult pas dire Solon; mais il disoit
            que quant un homme est mort et il est ja hors de tous maulx et de toutes infortunes,
            adonques puet l'en seürement affermer que il a esté beneuré en sa vie. </p>
          <p>Contre ceste
            response est une question ou raison; car il semble que a celui qui est mort puisse
            encore advenir et mal et bien et que il ne soit pas hors de tous maulx pour ce se il ne
            les sent. Car en ceste vie meïsme puet il advenir et maulx et biens lesquelx l'en ne
            sent pas, si comme se l'en fait a un homme honneur ou deshonneur, ou se ses fils ou
            neveus ont prosperitéz ou adversitéz senz ce que il en sache ou sente rien, si comme il
            puet advenir. Mais aucunes choses qui ont esté touchiees nous meuvent a faire une
            question, assavoir mon que l'en doit dire d'un homme qui avra bien vescu et beneureement
            jusques en sa vieillesce et sera mort bien et selon raison appartenante a felicité. Or
            puet advenir aprés sa mort moult de transmutacions en ses filz ou neveus et puet estre
            que aucune fois soit bons et riches et en grans honneurs et en grans dignités, et
            aucunes fois avient tout au contraire. Et y puet venir moult de variacions et une foiz
            sont bons et aprés sont mauvais et pluseurs diversités en toutes manieres. Donques, se
            nous disons que la felicité de celui qui est bien mort est variee ou muee par teles
            transmutacions, il s'ensuit inconvenient, car il seroit aucune fois beneuré et aprés <pb n="132"/> autre fois maleureus et mescheant. D'autre partie, se nous disons que sa
            felicité pour ce ne remue, c'est inconvenient dire que les biens et les maulx qui
            adviennent as enfans ne touchent en rien leurs peres et que il n'y redondent en aucune
            maniere. Mais or laisson a present ceste question et retournon a la premiere, car, par
            aventure, par la response ou solucion de la premiere pourra l'en veoir la verité de
            ceste seconde. </p>
          <p>Solon disoit que il convient resgarder et actendre la fin. Et puis aprés
            la mort l'en ne doit pas dire que tel homme est beneuré quant de present. Mais l'en puet
            adonques bien dire de preterit que il fu beneuré. Mais comment ne seroit ce
            inconvenient, se un homme en temps que il vit est beneuré, que l'en ne peüst adonques
            dire veritablement et de present, <quote>« Cest homme est beneuré »</quote>? Toutesvoies, Solon ne
            vouloit pas que l'en affermast les gens estre beneurés en leur vivant pour les
            transmutacions qui povoient venir et pour ce que il cuidoit bien que felicité fust chose
            permanente et non pas muable ou variable de legier. Et avecques ce, il veoit que les
            fortunes d'unes meïsmes personnes sont variables et sont bonnes et puis sont males et
            aprés bonnes. Item, males en retournant en maniere de cercle ou de roc, et par ce appert
            clerement que pour dire un homme beneuré il ne convient pas ensuir les fortunes. Car, se
            il estoit ainsi, il convendroit que nous deïssions d'un homme que il est beneuré et
            aprés que il est maleuré et depuis aprés que il est beneuré; et convendroit ainsi varier
            moult de fois. Et ainsi seroit un homme beneuré semblable quant a ce a une beste appelee
            cameleon et seroit foiblement et petitement affermé ou asseüré de sa felicité. <pb n="133"/>
          </p>
        </div>
        <div type="chapitre" n="16">
          <head>Ou .XVI.e chapitre il soult la premiere question du chapitre precedent, c'est
            assavoir se fortune puet oster felicité en ceste vie.</head>
          <p> Ce n'est pas chose droituriere ne raisonnable en nulle maniere de ensuivir les
            fortunes en jugeant de la felicité ou de la misere d'un homme. Car le bien principal ou
            le mal d'un homme n'est pas en telles fortunes, ja soit ce que les biens de fortune ont
            aucunes fois mestier et s'en aide l'en en aucunes nobles operacions de vie humainne, si
            comme nous avons dit devant. Mais les operacions qui sont selon vertu sont dames de
            felicité; et les operacions contraires qui sont selon vices sont dames du contraire,
            c'est de misere. Et a ce que nous disons, c'est assavoir que les operacions de vertus
            ont dominacion en felicité, s'acorde ce que nous avons dit maintenant en la question
            precedente ou nous avons parlé de la permanence et constance de felicité. Car en nulle
            chose quelconques qui resgarde oeuvres humainnes, il n'a telle constance ne si grant
            fermeté comme elle est es operacions qui sont selon vertu en tant que encor semblent et
            sont les vertus plus permanens et plus durables que ne sont les disciplines ou sciences.
            Et des vertus ou operacions <pb n="134"/> de vertus, celles qui sont les plus tres
            honorables ce sont les plus permanentes. Pour ce les bons et beneurés vivent
            continuelment mesment et principalment en telles operacions. Et ce semble estre la cause
            pour quoy il ne les mectent pas en oubliance. Et ainsi avra le beneuré ce de quoy estoit
            la question, c'est assavoir de sa felicité permanente, ferme et estable, et sera beneuré
            tout le temps de sa vie. Et la cause est, car puisque il a en soy habit de vertu il
            oeuvrera tousjours ou le plus et le mieulx toutes choses selon vertu, quant a la vie
            active. Et pensera toutes choses qui sont selon vertu quant a la vie contemplative. Et
            tel home portera tres noblement et tres bien les fortunes. Et en tout et par tout se
            contendra et fera sagement et prudentement comme celui qui est veritablement bon et
            tetragone senz vitupere. Car moult de choses adviennent et sont faites selon fortune et
            sont differentes: les unes sont grandes, les autres sont petites. Et se il advient a un
            homme aucunes petites fortunes ou de prosperité ou, au contraire, de adversité, il est
            tout cler que telles petites fortunes, soient bonnes ou males, ne font pas incliner la
            vie d'un bon homme en mal ou en misere.</p>
          <p> Et les grandes et pluseurs fortunes faites en
            bien et a prosperité, il font la vie d'un homme plus beneuree pour <num>.II.</num>
            causes: pour ce que sa felicité <pb n="135"/> est de tels biens de fortune decoree,
            paree et adornee; et pour ce que il ne puet user de tels biens en bien et en vertu. Et
            se au contraire il vient a un homme beneuré pluseurs grandes males fortunes et
            adversitéz, il le tribulent et troublent et li font tristeces et si l'empeschent de
            pluseurs bonnes operacions. Mais toutesvoies, en telles grans adversitéz reluist,
            resplendist et se monstre le bien de la personne; et c'est quant il porte legierement
            pluseurs et grans infortunes, non pas pour ce que il ne les apparçoive et en sente
            douleur, mais pour ce que il est de tres noble vertu et de tresgrant et bon courage. Et
            pour ce que les operacions ont dominacion en la vie de chascun homme, si comme nous
            avons dit devant, est il ainsi que nul beneuré ne sera fait mescheant; car il ne fera
            onques operacions qui de leur nature doient estre hayes, ne qui soient mauvaises. Et a
            dire verité, nous cuidons que tout homme bon et sage soustient et porte amiablement et
            convenablement toutes fortunes; et des choses presentes ou existentes, il ouvrera
            tousjours les tres meilleurs et tousjours fera tres bien selon les circonstances et la
            qualité des choses que fortune li administrera; tout aussi comme le bon gouverneur d'un
            ost use de sa gent de tant et de telz comme il sont au miex que il appartient selon fait
            d'armes, et aussi comme le tailleur de cuir fait du cuir que il a ou que l'en li baille
            tres bon chaucement selon la matiere. Et est semblabement en tous autres artifices. Et
            puisque il est ainsi, il s'ensuit que le mescheant ne sera onques fait beneuré ne celui
            qui <pb n="136"/> est beneuré ne encherra pas en telles fortunes comme en chaït le roy
            Priant. Et posé que infortunes li venissent, si ne pourroit il pas de legier estre mué
            ou osté de sa felicité, se il ne par estoient tresgrans et pluseurs, et se par ce il
            perdoit sa felicité, il ne reseroit pas beneuré en petit temps; mais il convendroit lonc
            temps et parfait, tant que il peüst estre habondant de grans choses et de bonnes.</p>
          <p>
            Donques n'est il chose qui empeesche que l'en ne puisse bien dire un home estre beneuré
            qui oeuvre selon vertu parfaicte et a souffisance des biens qui sont dehors; et auquel
            ces choses ne durent pas tant seulement un petit de temps, mais en vie parfaicte, c'est
            assavoir, par lonc temps et parfait. Et qui avecques ce vouldroit adjouster que ces
            choses durassent par toute sa vie et que il finisist sa vie en oeuvre de vertu selon la
            descripcion de felicité devant dicte, pour ce que les choses a venir ne sont pas
            certainnes, encore pourroit l'en dire a parler de present que un homme est beneuré; car
            felicité est fin de vie humainne et est un bien du tout en tout parfait qui comprent
            tout bien humain. Donques, a prendre felicité en ceste maniere, nous dirons que ceuls
            qui ont les choses ou condicions dessus dictes et qui, avecques ce, les avront jusques
            en la fin, il sont presentement beneurés. Toutesvoies sont il beneurés comme hommes. Et
            souffise ce que nous avons dit de ces choses. </p>
          <pb n="137"/>
        </div>
        <div type="chapitre" n="17">
          <head>Ou .XVII.e chapitre il traicte la seconde question du .XV.e chapitre, c'est
            assavoir se fortune puet oster ou muer felicité aprés la mort.</head>
          <p> Dire que les fortunes des filz ou neveus ou amis ne redondent ne ne touchent en rien
            ceuls de qui lignage ou amisté ilz sont, ce semble chose neent amiable et seroit contre
            les communs opinions. Et comme teles fortunes qui pueent avenir as amis charnels ou
            autres soient de moult de manieres et differentes et pueent estre les unes grandes, les
            autres petites, et pueent touchier les personnes, les unes plus ou de plus prés, les
            autres moins ou de plus loing en diverses manieres, qui voudroit particulierement
            diviser et parler de toutes les differences qui y peuent estre, ce sembleroit une chose
            infinie. Mais qui en dira universaument en general et en figure ou similitude, par
            aventure souffira il quant a cest propos. Et aussi comme des fortunes qui adviennent a
            soy meïsme les unes sont d'aucun pois et notables et donnent aide ou empeechement a
            bonnes operacions et a bien vivre et les autres sont plus legieres, semblablement est il
            des fortunes qui adviennent as amis. Mais il a difference entre les fortunes qui
            adviennent as amis des vis et celles qui adviennent as amis des mors, et est moult plus
            grande que n'est la difference des mauvaistiéz et injustices que l'en raconte es
            tragedies jadiz estre faictes <pb n="138"/> ou resgart des vis ou des mors, et par ceste
            difference povons nous argüer a cest propos. </p>
          <p>Or convient il plus avant enquerir de ceste
            chose quant as mors, assavoir se il communiquent ou participent au bien ou as maulz qui
            adviennent a leur amis vivans. Et est voir que se il se redonde as mors aucune chose
            pour les fortunes de leurs amis vivans, soit bien soit mal, celle chose semble estre
            fragile et petite et simplement petite de soy ou petite quant as mors. Et se il est
            ainsi, celle chose ne sera onques si grande ne telle que elle face beneurés ceuls qui ne
            le sont pas ne que elle oste as beneurés leur beatitude. Et si est verité que les bonnes
            operacions de leurs amis vivans conferent aucune chose aus trespassés et semblablement
            est il des infortunes; mes ce que il y conferent, ce sont choses de tel grandeur et de
            telle qualité que il ne font pas les beneurés non beneurés ne les non beneurés beneurés,
            ne aucune de telles choses. </p>
        </div>
        <div type="chapitre" n="18">
          <head>Ou .XVIII.e chapitre il traicte d'une proprieté de felicité et monstre que elle
            est a honorer et non pas a loer.</head>
          <p> Aprés ces choses que nous avonz determinees, nous enquerons de felicité, assavoir mon
            se elle est ou nombre des choses loables qui sont a loer ou se elle doit plus estre mise
            ou nombre des choses honorables. Car il est tout <pb n="139"/> manifeste que felicité
            n'est pas une puissance. Item, toute chose loable ou qui doit estre loee, c'est selon
            aucune qualité ou disposicion par quoy elle est ordenee a autre chose, comme a aucun
            fait ou operacion; car celui qui est juste et celui qui est de grant et bonne volenté et
            celui qui a vertu, nous loons tels pour les fais et pour les oeuvres a quoy ces choses
            les habilitent. Et semblablement, celui qui est fort de corps ou celui qui est bien
            taillié a courir; et en quelconques teles choses, nous loons un homme tousjours en
            raportant a autre chose et ou resgart de aucune habilité a autre chose bonne et
            vertueuse. Item, que felicité n'est pas chose a loer il appert par les loenges que l'en
            fait as dieux. Car il semble que l'en face de euls une derision quant l'en les loe en la
            maniere que l'en nous loe, et la cause est car l'en nous loe par relacion et en resgart
            ou raport a aucune autre chose meilleur. </p>
          <p>Et se il est ainsi que loenge soit de telles
            choses, il est manifeste que des choses qui sont tres bonnes ne doit pas estre loenge,
            mais leur est deüe plus grant chose et meilleur que n'est loenge. Et ainsi le semble il,
            par ce que nous beneïssons, beatifions et beneurissons les dieux. Et semblablement des
            hommes, nous beatifions ceuls qui sont tres parfais et comme divins et tres bons
            excellenment. Et nul ne loe felicité aussi comme l'en loe estre juste ou une autre
            vertu, mais l'en la beatifie comme une chose qui est plus divine et mieulx vaillant que
            vertu. Item, a ce que dit est s'acorde ce que disoit un philosophe appellé Eudoxus, qui
            mectoit que delectacion est le plus grant bien qui soit; et entre les premieres et les
            plus nobles condicions que il <pb n="140"/> li atribuent ce estoit que elle n'est pas a
            mectre entre les biens que l'en doit loer. Car, si comme il disoit, c'est une chose
            meilleur que choses a loer. Telle chose est Dieu, et quelconques chose qui est par soy
            bonne; et a ceste doit l'en referer toutes les autres. Item, loenge est et doit estre de
            vertu. Et pour ce, ceulz qui sont faisëeurs de bonnes oeuvres sont loéz a cause de leur
            vertu. Et semblablement sont loenges de oeuvres tant de celles qui resgardent le corps
            comme de celles qui resgardent l'ame. Mais certifier ou traictier de ceste chose plus
            avant est plus propre et appartient a ceuls qui ont estudié et traictié des loenges. Et
            nous souffise que il est manifeste par les raisons qui sont devant dictes que felicité
            est une des choses qui sont honorables. Item, encore appert il par ce que felicité est
            principe et premiere cause; et ce qui est principe et cause des autres biens, nous
            mectons que ce est une chose honorable et divine. </p>
        </div>
        <div type="chapitre" n="19">
          <head>Ou .XIX.e chapitre il monstre que il convient en ceste science enquerir et
            traictier de vertu.</head>
          <p> Pour ce que felicité est une operacion selon vertu parfaicte il convient enquerir et
            traictier de vertu; car, par aventure, par ce savrons nous mieulx entendre et considerer
            la verité et la nature de felicité. D'autre partie, selon verité, la science civile
            travaille et laboure mesmement en vertu, car elle entent et veult faire les citoiens
            vertueus, bons et obediens as lois. Et de ce avonz nous exemple de ceux qui firent les
            loys des Cretoiens et des Lacedemoniens et d'autres semblables. Et pour ce que telle
            chose appartient a la <pb n="141"/> science de politiques, convient il enquerir et
            parler de vertu selon ce et en la maniere que nous eslisismes au commencement; et devons
            ici enquerir et traictier de vertu humaine, car nous avons proposé querir le bien humain
            et felicité humaine. Et nous disons estre vertu humainne non pas la vertu du corps, mais
            la vertu de l'ame. Et disons aussi que felicité est operacion de l'ame. </p>
          <p>Et puisque les
            choses sont ainsi, il est cler et manifeste que a celui qui veult savoir politiques, il
            convient que il sache aucunement des choses qui touchent et appartiennent a la science
            de l'ame. Tout ainsi come celui qui veult curer et garir les yeux ou tout le corps. Et
            encore est il plus convenable a celui qui veult savoir politiques que il ait
            cognoissance de l'ame, de tant comme politiques est plus honorable et meilleur science
            que medicine. Et toutesvoies les excellens medicins labourent moult a avoir cognoissance
            des choses du corps. Donques convient il que la science civile cognoisse et considere de
            l'ame, et de ce doit cognoistre a la fin et pour la grace de ces choses. Et en tant
            comme il souffist pour les choses de quoy l'en enquiert en ceste science. Car, se l'en
            en vouloit plus avant enquerir la certainneté, il y convendroit par aventure plus grant
            labeur que as choses que nous proposons determiner en ceste science. Et de l'ame avons
            nous dit en aucuns sermons hors ceste science aucunes choses qui souffiroient quant a ce
            propos. Et de ce devons nous user et nous aidier a present, comme de ceste division,
            c'est assavoir que de l'ame une partie ou puissance est irraisonnable ou senz raison et
            l'autre a raison ou est raisonnable. Mais assavoir mon se ces <num>.II.</num> puissances
            sont divisées et realment diverses en un homme aussi comme les parties du corps, ou se
            elles sont une meïsme chose indivisee et differentes <pb n="142"/> tant seulement selon
            raison ou diffinicion, aussi comme le concave et le curve d'une ligne circulaire,
            comment que il en soit, il n'y a force ne difference quant au propos present. </p>
        </div>
        <div type="chapitre" n="20">
          <head>Ou .XX.e chapitre il monstre et touche une division de l'ame et declaire le
            premier membre.</head>
          <p> Deux manieres sont de la partie ou de la puissance de l'ame irraisonnable, car une de
            celles puissances ou vertus est semblable a la vie des plantes et est commune a toutes
            choses qui ont vie en euls. Et est cause de norrissement et de acroissement et est en
            toutes choses qui ont nourissement et es embrions et es bestes imparfectes. Et est plus
            raisonnable chose mectre ceste puissance de l'ame en toutes ces choses que une autre.
            Donques est ceste vertu commune et ne appert pas estre humaine. Item, ceste partie ou
            puissance oeuvre meïsmement et est en son operacion principalment quant l'en dort; et
            quant l'en dort il ne appert pas ne n'est manifeste qui est bon ou qui est mauvais. Et
            pour ce dit l'en en proverbe que les beneurés et les maleureus ne different en rien par
            la moitié de leur vie. Et ce est bien dit; car, en dormant, l'ame repose et cesse de
            toutes les operacions selon lesquelles elle est dicte ou bonne ou mauvaise. Toutesvoies,
            aucun pou different les bons et les mauvais en dormant pour les fantasies des songes;
            car les bons <pb n="143"/> les ont communelment meilleurs que ne ont les autres. Et de
            ces choses souffise ce que est dit a present. Or avons donques que la puissance
            nuctritive est a delaissier pour ce qu'elle n'est pas taillié a participer de riens en
            vertu. </p>
        </div>
        <div type="chapitre" n="21">
          <head>Ou .XXI.e chapitre il met et declaire l'autre membre de la division de
            l'ame.</head>
          <p> Il est une autre nature ou maniere de puissance de ame, laquele puissance est
            irraisonnable ou irracionele; et neent moins il semble que elle participe en raison, car
            d'un homme continent et d'un incontinent nous loons la partie de l'ame qui a raison,
            pour ce que raison depree tousjours et encline droiturierement a choses tres bonnes.
            Mais il semble que ou continent et en l'incontinent a une chose aussi comme naturelment
            nee, laquelle est autre que raison et qui contrarie et obvie et resiste a raison. Et
            aussi comme les membres ou parties du corps d'un homme qui sont dissolutes et sont hors
            de leur bonne fermeté et disposicion par une maladie appellee tremeur ne sont pas menéz
            selon la volonté ou eleccion de celui qui est ainsi malade, mais aucune foiz quant il
            les cuide mouvoir a destre il tournent pour la maladie a senestre; semblablement a il
            mouvement qui tendent a parties contraires en l'ame de ceuls qui sont incontinens. Mais
            ou corps nous voions sensiblement ceste contrarieté et tel mauvais mouvement, et en
            l'ame nous ne le voions pas ainsi. Et neent moins, par aventure, nous devons cuidier que
            aussi grant contrarieté a il en l'ame entre raison et la sensualité qui li contrarie et
            obvie. Mais en quelque maniere ces <num>.II.</num> different, il n'y a force <pb n="144"/> quant a cest propos. Et celle partie ou puissance d'ame qui est autre que raison et
            contrarie a raison, il semble que elle participe avecques raison comme nous avons dit,
            par ce que elle obeïst a raison en ce que dit est de celui qui est continent. Et encore
            est elle plus obeïssante et plus subjecte a raison en celui qui est sobre ou fort. Car,
            en ceuls yci, toutes choses se conferment et s'accordent a raison. </p>
          <p>Or appert donques par
            ce que dit est que il a en homme deux manieres de puissances irraisonnables: une est
            nuctritive, qui est commune as bestes et as plantes et qui ne participe ne ne communique
            en riens avecques raison ou avecques la puissance raisonnable. L'autre puissance est
            concupiscible, et generalment tout appetit sensitif, et ceste ici participe aucunement
            avecques raison en tant comme elle obeïst a raison et essauce raison. Et nous disons que
            raison ou regart de cest appetit est aussi comme le pere ou les amis, et n'est pas ceste
            raison telle comme celles des mathematiciens. Item, encore appert il autrement que
            l'appetit sensitif obeïst aucunement a raison; et nous est signifié par les persuasions
            et par les increpacions ou blasmes et par les imprecacions ou preeres qui sont faites
            par les amis pour retraire aucun de mal. Donques puisque ceste puissance ou partie d'ame
            participe aveques raison, il convient dire que elle est racionele aucunement. Et ainsi
            convient <pb n="145"/> il mectre <num>.II.</num> puissances racioneles; une qui
            principalment a raison en soy, et l'autre qui est racionele par ce que elle obeïst a
            raison comme a pere. Et selon ceste difference sont divisees les vertus; car nous disons
            que des vertus les unes sont intellectuelles, les autres sont morales. Les
            intellectuelles sont sapience, entendement et prudence. Les morales sont liberalité et
            sobrieté et les autres dont l'en dira aprés. Car, quant nous parlons des meurs d'un
            homme, nous ne disons pas que il est sage et entendant, mais nous disons que il est
            debonnaire ou sobre. Et nous loons celui qui est sage selon son habit de sapience; et
            les habis qui sont a loer, ce sont vertus. </p>
          <p>Ci fine le premier livre de <title>Ethiques</title>, translaté de latin en françois. Ci aprés commencent les titres des
            chapitres du secont livre de <title>Ethiques</title>, et contient <num>.XII.</num>
            chapitres. </p>
         
        </div>
        
      </div><pb n="146"/>
      <div type="livre" n="II">
        <head>Ci finent les rebriches du secont livre de ethiques, ou il determine de
          vertu en general.</head>
        <div type="chapitre" n="1">
          <head>Et ou premier chapitre il monstre que vertu est causee en nous par
            operacions.</head>
          <p> Comme il soient <num>.II.</num> manieres de vertus -- une intellectuele, et l'autre
            morale -- il est verité que la vertu intellectuele quant au plus a generacion par
            doctrine, et pour ce a elle mestier de experience et de temps. Et la vertu morale est
            faite et causee en nous par meurs, et pour ce son nom est dirivé de <quote>« meur »</quote> et en
            differe peu. Et par ce appert il que neis une des vertuz morales n'est en nous de nature
            ou par nature. Et une raison est a ce; car nulle chose ne se puet acoustumer au
            contraire de ce que elle a de nature, si comme la pierre ne se puet acoustumer a monter
            haut par soy ja soit ce que elle y fust jectee <num>.X.</num> mile foiz; ne le feu ne se
            puet acoustumer a descendre en bas, ne quelconque autre chose ne se puet acoustumer au
            contraire de ce que elle a de sa nature. </p>
          <p>Donques les vertuz ne sont pas en nous de
            nature, ne aussi ne sont elles <pb n="147"/> pas en nous hors nature ne contre nature,
            mais nous sommes naturelment néz et ordenéz a les recevoir; et l'acquisicion et
            perfeccion de elles est en nous acomplie par bonne acoustumance. Item, des choses que
            nous avons par nature ou qui nouz viennent de nature, nous avons premierement les
            puissances et puis aprés faisons les operacions, si comme il appert de noz sens
            naturels. Car la puissance par quoy nous voions, nous ne l'aquerons pas par pluseurs
            foiz veoir, ne la puissance de oÿr par pluseurs fois oÿr. Mais au contraire, pour ce que
            nous avons premierement la puissance, nous en usons et faisons les operacions. Et celle
            puissance, nous l'eüsmes senz aucun usage ou operacion precedent; mais les vertus, nous
            les acquerons, recevons et avons par les operacions qui sont faites devant en la maniere
            que il est es autres arts es quelx les choses que nouz voulons aprendre a faire nouz les
            aprenons en faisant, si comme a estre edifieurs en edifiant et a estre vielëeurs en
            vielant. Et ainsi devenons nous justes et sommes fais justes en faisant operacions
            justes et actrempés en faisant operacions actrempees et fors en faisant operacions
            fortes. Item, ce que l'en fait es citéz et es communités tesmoigne ce que nous avons
            dit; car ceuls qui mectent et ordenent les loys estudient, labeurent et font par leurs
            loys que les citoiens se acoustument a estre bons par bonnes operacions. Et doit estre
            la volenté telle de chascun qui commande et met les loys; et tous ceulz qui ainsi ne le
            font, il pechent et differe leur civilité de la civilité de ceulz qui entendent a faire
            les citoiens bons en la maniere que une bonne chose differe de une mauvaise. Item, toute
            vertu est faicte et corrumpue par unes meïsmes choses. Et semblablement est il de tout
            art, si comme par citholer l'en devient bon citholëeur ou mauvais citholëeur. Et est
            ainsi proporcionelment es autres arts; si comme par bien edefier l'en devient et est
            l'en fait bon edifieeur, et par mal edifier l'en est fait mauvais edifieeur. Et se il
            n'estoit ainsi, il ne convendroit avoir <pb n="148"/> nul maistre pour aprendre a
            edifier ou autre art ou cas que tous seroient indifferenment bons ouvriers ou mauvais,
            comment que il ouvrassent ou bien ou mal. Et en tele maniere est il des vertus; car, en
            conversant avecques les autres de la communité et en commutacions et contracts selon ce
            que nous faisons acoustumeement, nous devenons justes ou injustes. Et ceuls qui suyvent
            les perilz des batailles et s'acoustument a trop creindre, il deviennent couars. Et
            ceuls qui en telx perilz sont bien confians acoustumeement, il deviennent fors. Et en la
            matiere de concupiscence ou delectacion corporel, selon ce que l'en y converse et a
            coustume, sont les uns actrempés, les autres desactrempés. Et aussi en la matiere de
            yre, selon l'acoustumance, sont les uns debonnaires et les autres felons. Et generalment
            du tout, a une parole, les habis sont fais, aquis et engendrés par semblables
            operacions. Et pour ce, convient il bien prendre garde et estudier quelles operacions
            l'en fait; car, selon les differences des operacions, s'ensuyvent les habis. Donques ne
            a il pas petite difference de soy acoustumer en jonesce et au commencement a faire en
            une maniere ou en autre, mais il y a tresgrant difference et en tant que de ce depent,
            quant au plus, toute la vie et tout le bien ou le mal d'un homme. </p>
        </div>
        <div type="chapitre" n="2">
          <head>Ou secont chapitre il monstre de quelles operacions vertu est causee.</head>
          <p> Pour ce que le present negoce de doctrine moral n'est pas ordené pour la grace ne a
            fin de contemplacion ou speculacion comme pluseurs autres sciences, car nous ne querons
            pas quelle chose est vertu afin que nous aprenons science, mais afin que nous soions
            faiz bons, car autrement le profit de ceste doctrine seroit nul, -- pour ce donques que
            il est ainsi, est il neccessaire d'enquerir <pb n="149"/> et traictier des operacions et
            des choses qui a ce appartiennent et comme l'en les doit faire; car les operacions sont
            dames, en tele maniere que par elles sont les habiz faiz tels comme ilz sont ou bons ou
            maulx, comme nous avons dit devant. Item, nous devons supposer comme chose commune a
            toutes operacions qui sont cause de vertu que elles sont faites selon raison. Mes l'en
            dira de ceci par aprés planierement, et monstrera l'en quelle chose c'est que droite
            raison et comme elle se a as autres vertus. Item, une autre chose est a confesser et la
            doit l'en presupposer, c'est assavoir que des choses faites par homme et des operacions
            humaines l'en en doit determiner et parler grossement et en figures ou example et
            vraysemblablement et n'en puet l'en dire la certainneté parfectement, si comme nous
            avons dit au commencement. Et la cause est, car les paroles doivent estre requises et
            receües selon la matiere de quoy il sont. Or est il ainsi que les choses qui sont ou
            appartiennent as operacions morales et celles dehors qui y font mestier sont variables
            et en teles choses n'a rien du tout en tout estable. Et quant a ce, il est de teles
            operacions comme de celles qui appartiennent a medicine pour acquerir santé. Et se les
            proposicions et paroles universeles des operacions dessus dictes sont telles, encor doit
            l'en plus dire des operacions particulieres que il n'y a point de certainneté; car
            telles choses singuleres ne cheent pas ne ne sont en nul art ne en nulle narracion de
            science. Mais convient en chascun fait singuler et en chascune operacion moral
            particuler que ceulz qui ont a faire resgardent les choses telles comme il sont pour le
            temps et selon le cas present en la maniere que l'en fait en medicine et en le art de
            gouverner une naif. Mais combien que les choses soient telles, toutesvoies <pb n="150"/>
            convient il essaier et tempter aidier par aucune bonne doctrine a ce que l'en puisse
            mieulx faire les operacions vertueuses. </p>
          <p>Nous devons donques speculer, resgarder et
            savoir que les accions et operacions par lesquelles vertu est engendree et causee, il
            sont nees et tailliees a estre corrumpues et a estre faites non bonnes par indigence ou
            deffaute et par superhabundance ou excés. Or convient il user de signes et de
            tesmoignages clers et manifestes pour declarer les choses qui ne sont pas manifestes.
            Donques aussi comme nous veons en force et en santé de corps que la superhabundance et
            excés de labourer corporelment et de soy trop excercer, travaillier et grever et,
            d'autre partie, deffaute de labourer, de soy excercer et trop soy reposer corrumpent ou
            apeticent la force du corps; et semblablement faire excés de boire et de mangier et
            aussi avoir en deffaute corrumpent la santé; mais les choses qui sont amesurees et ont
            moien senz excés et senz deffaute font, causent et acroissent, gardent et sauvent les
            vertuz corporeles dessus dictes. Et en ceste maniere est il es vertuz de l'ame, comme
            sont actrempance, fortitude et les autres vertuz; car celui qui tout creint et ne ose
            riens soustenir ne emprendre, il est fait par ce paoureus et couart. Et celui qui ne
            creint neis une chose et se met et va en tous perilz, il devient par telles operacions
            fol hardi. Semblablement, celui qui use des delis corporels et ne s'en depart ou
            delaisse ou n'en reprime nul quelconques, tel homme est desactrempé. Et celui qui fuit
            tous tels deliz de corps, il est agreste et insensible. Car par superhabondance ou par
            deffaute est corrumpue actrempance et fortitude aussi; mais cestes vertuz sont sauvees
            par le moien. Or n'est il pas seulement ainsi que les generacions et augmentacions ou
            acroissemenz et <pb n="151"/> les corrupcions des vertuz sont faites d'unes meïsmes et
            par unes meïsmes operacions. Mais avecques ce, les operacions qui ensuyvent et procedent
            de vertu, il sont en telles choses meïsmes et de telle maniere. Et ainsi est il es
            vertuz corporeles qui sont plus manifestes et plus cogneües, si comme en force de corps;
            car, avecques la disposicion naturel, elle est causee par bien mangier et par excercer
            moult de labeurs. Et quant un home a ces choses frequentees tant que il est devenu fort
            de corps, encore puet il plus legierement et mieux mangier et labourer. Semblablement
            est il es vertuz de l'ame, si comme actrempance; car, par delaissier et fuir desiriers
            et deliz corporels, l'en devient et est l'en fait actrempé et quant l'en a ceste vertu
            et l'en est actrempé encor puet l'en mieulx eschiver et fuir telles delectacions qui ne
            sont selon raison. Et semblablement en fortitude, par estre acoustumé de non tenir conte
            ou creindre trop choses terribles et de les soustenir forciblement, nous acquerons la
            vertu de fortitude; et quant elle est acquise encor povons nous mieulx soustenir telles
            choses terribles. </p>
        </div>
        <div type="chapitre" n="3">
          <head>Ou tiers chapitre il met le signe de vertu acquise et monstre que vertu resgarde
            delectacions et tristesces.</head>
          <p> Le signe que il esconvient prendre pour savoir se les habiz sont engenréz, causés ou
            fais, ce est la delectacion ou la tristece que l'en a es operacions, car celui qui fuit
            ou delaisse les delis du corps qui sont contre raison et en euls delaissier s'esjoïst et
            se delite, tel homme est actrempé et a la vertu d'actrempance. Et celui qui en
            delaissier telz desirs a tristece et desplaisir, il est desactrempé. Et celui qui
            soustient selon raison les perils des batailles et en ce faire se esjoïst et delite ou
            n'y a pas tristece, ce est signe que il a vertu <pb n="152"/> de fortitude. Mais celui
            qui en telles choses soustenir a tristece et desplaisance, il est couart. Et la cause
            est car vertu moral est en delectacions et en tristeces; car pour delectacion et
            concupiscence acomplir, nous faisons mauvaises operacions et pour tristece eschiver et
            eviter nous laissons a faire bonnes oeuvres et nous en departons. Et pour ceste cause,
            si comme disoit Platon, il convient que celuy qui doit venir a vertu soit tantost au
            commencement et en sa jonesce induit et demené en telle maniere comme a ce appartient.
            Et pour ce est il ainsi, que soy esjoïr de ce de quoy l'en doit selon raison et avoir
            tristece de ce de quoy l'en doit avoir selon raison, c'est la vraie et droite
            discipline. Item, les vertus sont en faiz et en passions, et a toute passion et a tout
            fait il s'ensuit delectacion; donques est vertu et a resgart en delectacions et en
            tristeces. Item les painnes que l'en impose a ceulz qui pechent et font mal demonstrent
            que vice et vertu resgardent et sont en delactacions et tristeces, car telles painnes
            sont bailliees comme medicines contre les vices et medicines sont faites de choses
            contraires a la maladie. Item, comme nous avons dit devant que chascun habit de l'ame
            resgarde les choses et a sa nature vers les choses par lesquelles il est fait pire ou
            meilleur. Or est il ainsi, que les habis de l'ame et aussi les personnes sont fais
            mauvais et pires en poursivant delectacions lesquelles il ne convenist pas poursuir ou
            quant il ne le convient pas ou si comme il ne convient pas ou en quelconques maniere
            autrement que il ne doit estre determiné par raison. Et semblabement en fuiant tristeces
            qui ne sont pas a fuir ou quant il ne le <pb n="153"/> sont ou en quelconque maniere
            autrement que raison ne dicte. Et pour ce disoient aucuns que les vertus sont
            impassibilités et repos. Mais ce n'est pas bien dit simplement et universelment; car
            ceuls qui ont vertu sentent les passions et de se meuvent aucunement, tant comme il
            convient et non autrement et selon toutes les circonstances qui y pueent et doivent
            estre mises par raison. </p>
          <p>Donques supposerons nous que vertu est telle que par elle l'en
            fait tres bonnes operacions en choses ou il a delectacions et tristeces. Et par vice ou
            malice l'en fait choses contraires. </p>
        </div>
        <div type="chapitre" n="4">
          <head>Ou quart chapitre il preuve encore autrement que vertu resgarde delectacions et
            tristeces.</head>
          <p> Ceste chose nous apparra encore par autres raisons. Premierement, trois manieres de
            choses sont eslisibles et que l'en puet appeter ou desirer. Et sont trois autres choses
            contraires que l'en seult fuir et eschiver. Des trois eslisibles une est bien honneste,
            l'autre est bien conferent ou utile ou profitable et l'autre est bien delitable. Et des
            trois choses fugibles et contraires une est mal, lait et deshonneste; l'autre est mal
            nuysible ou domageable et l'autre est mal triste ou tristece et desplaisance. <pb n="154"/> Or est il ainsi, que en toutes ces choses celui qui est bon adresce et fait
            toutes ses operacions selon raison et celui qui est mauvais peche en toutes ces choses
            et mesmement en delectacion, pour ce que delectacion est plus commune; car delectacion
            est commune a toutes choses qui ont ame ou vie sensible. Et avecques ce, elle est
            commune en toutes choses ou il chiet eleccion ou a tout bien eslisible, car tout bien
            honneste est delitable et aussi tout bien utile est delitable. </p>
          <p>Item, il est ainsi en
            tous que des enfance delectacion est aussi comme nee et nourrie avec nous. Et pour ce,
            est ce forte chose de tenir en subjeccion et de moderer telle passion laquelle nous
            avons des le commencement et persevere et dure tous les temps de nostre vie. Item, nous
            reglon toutes nos operacions les uns plus, les autres moins par delectacion et par
            tristece. Pour ce donques est il chose neccessaire que en ce soit tout le fait de vie
            humaine et de moralité. Car il n'a pas petite difference en soy trister ou esjoïr es
            operacions. Item, comme disoit Eraclitus le philosophe, c'est plus forte <pb n="155"/>
            chose de soy combatre et resister a concupiscence que ce n'est a yre. Or est il ainsi
            que vertu et art sont tousjours plus vers les choses plus fortes; et pour ce, tout le
            fait, tout le negoce de vertu moral et de politiques est en delectacions et tristeces et
            les regarde. Et quiconques en use bien il est bon, et quiconques en use mauvaisement il
            est mauvais. Or avons donques dit que vertu est en delectacions et tristeces et les
            regarde, et avons dit que de unes meïsmes operacions vertu est faicte, acreüe et
            corrumpue. Mais elles ne sont pas faites semblablement; et avons dit que de telles
            operacions comme vertu est faite et causee, teles operacions fait elle et de telles est
            cause. </p>
        </div>
        <div type="chapitre" n="5">
          <head>Ou .V.e chapitre il traicte une doubte jouste ce qu'il fu dit ou premier et ou
            secont chapitre.</head>
          <p> Aucun pourroit faire question comment et pour quoy nous avons dit que les personnes
            sont faites justes par ce que il font justes choses, et sont faites ou deviennent
            actrempees par ce que il font operacions actrempees; car, se aucuns font operacions
            justes et actrempees, donques sont il ja justes et actrempés; aussi comme ceulz qui font
            oeuvres de gramariens et de musiciens, ilz sont gramariens et musiciens. Mais il n'est
            pas es arts ainsi comme dit est; car il puet advenir que aucun fera oeuvre de gramarien
            a cas d'aventure ou a l'example d'un autre, et n'est pas pour ce gramarien. Mais il est
            gramarien quant il fait oeuvre de gramarien et a la maniere de gramarien par la science
            qui est en lui. Item, il n'est pas semblable quant a cest propos des arts et des vertuz;
            car le bien des artz est es choses faites par les arts, et <pb n="156"/> souffist quant
            elles sont bien faites; mes es choses qui doivent estre faites selon vertu, se il sont
            faites telles comme sont choses justes et actrempees, pour ce ne sont il pas faites
            justement et actrempeement. Mais avequez ce y sont requises la maniere et la qualité ou
            condicions que celui qui les fait doit avoir. Et premierement est a considerer se il
            fait telle operacion sachant et de certaine science. Aprés convient considerer se il la
            fait en la eslisant et que il l'eslise pour ce. Et tiercement est a regarder se il a
            coustume ferme et estable de telles operacions faire et se il est en ce immobile et les
            fait fermement et perseveralment, senz ce que il puisse estre tourné ou mué au
            contraire. Et de ces condicions dessus dictes, nulle n'est requise as autres artz
            excepté savoir. </p>
          <p>Mais es vertus, science ou savoir y a petite ou nulle puissance. Et les
            autres condicions n'i peuent pas petit, mais grandement. Et toutes les choses y peuent
            et proffitent qui appartiennent a vertu et telles viennent en nous et sont causees par
            faire maintes foiz et souvent choses justes et actrempees. Et les choses sont dictes et
            appelees justes et actrempees quant elles sont telles comme sont celles que fait celui
            qui est juste et actrempé. Mais il ne s'ensuit pas que celui qui fait telles choses soit
            juste et actrempé fors quant il les fait en telle maniere comme font ceulz qui sont
            justes et actrempéz. </p>
          <pb n="157"/><p>Donques est ce bien dit, que un homme est fait juste
            pour ouvrer et faire choses justes et est fait actrempé par faire choses actrempees. Et
            par non faire telles choses nul ne sera juste ou actrempé, et qui ne les fait il n'a
            cure de estre bon. Et sont pluseurs qui ne font pas telles oeuvres appartenantes a
            vertu, mais ont leur refuge a raisonner ou a oÿr ou estudier la philosophie des vertuz
            et par ce il cuident acquerir vertu ou estre faiz et devenir vertueus. Telz gens sont
            aussi comme ceulz qui sont malades et escoutent et entendent a grant estude et a grant
            diligence ce que les medicins leur dient. Mais nulle chose il ne font de ce que il leur
            enseingnent ou commandent. Donques aussi comme telz malades ne seront ja guaris ne bien
            disposés selon le corps, semblablement ceulz qui sceivent philosophie moral et comme
            l'en doit ouvrer pour acquerir vertu et rien n'en font, leur ame ne sera ja guerie ne
            curee. </p>
        </div>
        <div type="chapitre" n="6">
          <head>Ou .VI.e chapitre il enquiert le gerre de la diffinicion de vertu.</head>
          <p> Aprés ce que dit est, il est bon d'enquerir quelle chose est vertu. Et pour ce que en
            l'ame sont trois manieres de choses, c'est assavoir, passions, puissances et habiz, il
            convient que vertu soit aucune de ces choses. Et je di que passions sont concupiscence,
            yre, paour, hardiesce, envie, joie, amour, haine, desirier, jalouzie, misericorde et
            generalment tous mouvemenz de l'ame ausquelz s'ensuyt delectacion ou tristesce. Et les
            puissances de l'ame sont selon lesquelles nous sommes passibles des passions devant
            dictes, comme sont celles selon lesquelles nous sommes diz avoir tristece ou
            misericorde. Mais les habiz sont selon lesquelz nous nous avons et contenons bien ou mal
            ou resgart des passions, si comme de la passion appelee yre. Se nous nous courrouçons
            trop fort ou trop tost ou trop peu et trop tart nous faisons mal <pb n="158"/> et par
            mauvais habit. Et se en telles choses nous nous avons moiennement nous faisons bien et
            par bon habit et semblablement des autres passions.</p>
          <p>Or est il ainsi, que vertus et vices
            ne sont pas passions. Premierement, car selon les vertus ou les vices nous sommes diz
            bons ou mauvais, et selon les passions absoluement considerees, nous ne sommes diz ne
            bons ne mauvais. Item, selon les vertus ou les vices et malices nous sommes loéz ou
            vituperéz et selon les passions absoluement considerees, nous ne sommes loés ne
            vituperés; car un homme n'est pas loé ou vituperé pour ce se il creint ou a paour ou
            pour ce se il se courrouce simplement, mais pour la maniere et la qualité du fait. Item,
            nous nous courrouçons et avons paour non pas de nostre volenté ne par eleccion. Et les
            vertus sont eleccions ou elles ne sont pas senz eleccion qui est faite par volenté.
            Item, les passions sont mouvemenz de l'apetit. Et les vertus ne sont pas mouvemenz, mais
            sont qualitéz de l'ame selon lesquelles nous sommes bien disposés. </p>
          <p>Et pour ce semblables
            raisons a aucunes des dessus dictes, vertus ne sont pas les puissances de l'ame. Car
            nous ne sommes dis bons ne mauvais ne loés <pb n="159"/> ne vituperés selon telles
            puissances ou pour ce que nous povons souffrir selon les passions dessus dictes. Item,
            nous sommes puissans de telles puissances et les avons de nature. Et nous ne sommes pas
            faiz bons ou mauvais ne n'avons pas les vertus de nature. Et de ce avonz nous dit
            devant. Donques se vertuz ne sont passions ne puissances de l'ame, il demeure et
            s'ensuit que vertus sont habis. Et ainsi avons dit le gerre de vertu. </p>
        </div>
        <div type="chapitre" n="7">
          <head>Ou .VII.e chapitre il enquiert par aucunes voies la difference mise en la
            diffinicion de vertu.</head>
          <p> Il convient enquerir non pas tant seulement que vertu est habit, mais avecques ce
            convient enquerir et savoir quel habit vertu est. Nous dirons premierement, que
            generalment toute vertu, de quelconques chose elle soit vertu, elle parfait celle chose
            en bien et la fait estre bien disposee en soy meïsme. Et aveques ce elle rent et fait
            estre bonne l'oeuvre de celle chose. Si comme la vertu de l'ueil, elle fait bon l'ueil
            en soy et fait son operacion estre bonne, car nous veons bien pour la vertu de l'ueil.</p>
          <p>
            Semblablement la vertu d'un cheval fait le cheval bon en soy et aveques ce elle le fait
            bon pour courir vistement et pour porter souëf un homme et pour actendre seürement en
            bataille. Et se il est ainsi en toutes choses, il s'ensuit que vertu de homme sera et
            est habit par lequel homme est fait bon et par lequel il rent et fait son oeuvre bonne.
            Et en quelque maniere ce puet estre et quel condicion tel vertu doit avoir, nous l'avons
            dit devant. </p>
          <p>Item, ceste chose sera plus manifeste se nous resgardons et considerons <pb n="160"/> quelle est la nature de vertu. L'en doit savoir que en toute chose continue
            et divisible l'en puet prendre ce que est plus et ce que est moins et ce que est egual.
            Et ce que est egual puet estre egual selon la nature de la chose ou egual quant a nous
            et en resgart de nous. Et ce que nous appellons ici egual, c'est la moien entre
            superhabundance ou excés d'une part et deffaute d'autre part. Si di donques que le moien
            selon la nature de la chose, c'est ce que est entre les deux extremitéz par eguale
            distance. Et pour ce est il un meïsme quant a toutes gens. Mais ce que est moien a nous
            ou en resgart de nouz, c'est ce ou il ne ha superhabundance ne defaute selon ce que doit
            estre en raportant a nous. Et tel moien n'est pas un meïsme quant a tous. Example: se
              <num>.X.</num> estoit le plus grant excés en aucune matiere et <num>.II.</num> estoit
            la plus grant deffaute, le moien selon la nature de la chose ce seroit <num>.VI.</num>.
            Car en tant comme <num>.VI.</num> seürmonte ou passe <num>.II.</num> en tant
              <num>.X.</num> seürmonte et passe <num>.VI.</num>, c'est assavoir en
            <num>.IIII.</num>. Et pour ce entre <num>.X.</num> et <num>.II.</num> le moien est
              <num>.VI.</num> selon proporcion arismetique. Mais ce que est moien quant a nous n'est
            pas ainsi a prendre; car se aucun est auquel mengier <num>.X.</num> mesures est trop et
            mengier <num>.II.</num> mesures est de tant trop peu, pour ce ne commandera pas le
            maistre qui ordenne des viandes que l'en dresce ou livre pour chascum <num>.VI.</num>
            teles mesures, car ce seroit trop pour l'un et peu pour l'autre. Et est verité que telle
            porcion fust trop petite pour Milon, mais ce seroit trop pour celui qui vouldroit avoir
            dominacion et victoire as luctes ou es courses ou autres gieux asquels agilité de corps
            est <pb n="161"/> requise. Et ainsi tout homme sachant et prudent fuit superhabondance
            et deffaute et quiert le moien et le desire. Et est a entendre non pas du moien ou du
            milieu de la chose, mais du moien quant a nous, lequel est proporcioné et mesuré selon
            nous et ou resgart de nous. </p>
          <p>Item, tout art ou science operative parfait bien son oeuvre
            par ce qu'elle resgarde au moien et a ce demaine et adresce toutes ses oeuvres; et pour
            ce a l'en acoustumé a dire des oeuvres, quant il sont bien et a point faictes, que il
            n'y a que mectre ne que oster; aussi comme se superhabundance et deffaute corrumpissent
            la bonté de l'uevre et le moien la sauvast. Et comme nous avons dit, tous ouvriers en
            leurs arts font leurs oeuvres en resgardant au moien. Or est il ainsi que vertu est plus
            certaine et meilleur que nul art, aussi comme nature est plus certainne et meilleur que
            nul art. </p>
          <p>Donques s'ensuit il que vertu resgarde et conjecture et tent et s'adresce au
            moien. Et ce que je di est a entendre de vertu moral, laquelle est en passions et en
            operacions. Et en telles choses est superhabundance et deffaute et moien, si comme sont
            avoir paour ou hardiesce, avoir concupiscence ou la fuir, soy courroucier, avoir
            misericorde et universelment avoir delectacion et tristece. En toutes telles passions il
            puet estre plus que il ne convient et moins que il ne convient ou appartient et l'un et
            l'autre, c'est assavoir, moins et plus est autrement que bien. Mais qui creint et a
            paour ou hardiesce et ainsi des autres passions quant il convient et est oportune et es
              <pb n="162"/> choses es quelles il est oportune ou convenable et as personnes et as
            fins et en la maniere que il convient et appartient, c'est le moien et la tres meilleur
            chose qui soit en vertu. Semblablement, es operacions est superhabundance et deffaute et
            moien. Or est il ainsi que vertu est en passions et en operacions. Et en cestes choses
            superhabundance est vicieuse et deffaute est vituperee et blasmee et le moien est loé et
            a droit mis. Et ces deux choses appartiennent a vertu. Donques est vertu une chose
            moienne et laquelle conjecture et tent et s'adresce au moien. </p>
        </div>
        <div type="chapitre" n="8">
          <head>Ou .VIII.e chapitre il monstre encore par autre voie que vertu est ou moien et
            conclut la diffinicion de vertu.</head>
          <p> Encor appert il autrement que vertu est ou moien par ce que l'en puet pechier en moult
            de manieres. Et ainsi cuidoient les Pithagoriens que mal fust de la partie de infini et
            bien de la partie de fini. Car adrescier a bien ou faire a droit est en une maniere. Et
            c'est la cause pour quoy ce n'est pas fort de faire mal et de faillir a bien faire.
            Aussi comme quant l'en trait a un signe, ce n'est pas fort de traire mal et de faillir,
            mais c'est fort chose de actaindre ou ferir le signe. Et pour ce les malices et vices,
            ce sont superhabundances en plus et deffautes en moins et le moien appartient a vertu.
            Et ainsi et par ce sont les gens faiz bons simplement, c'est a dire, en une maniere. Et
            sont faiz mauvais en moult de diverses guises.</p>
          <p> Donques vertu est habit electif estant ou
            moien quant a nous par raison determinee ainsi comme le sage la determineroit. Et cest
            moien est ou milieu de <num>.II.</num> malices ou vices, desquelles une est selon
            superhabundance et <pb n="163"/> l'autre selon deffaute. Et avecques ce est a considerer
            que telles malices deffaillent ou habundent et moins et plus que il ne appartient ou
            convient, tant en passions comme en operacions. Et vertu fait le moien trouver par
            raison et eslire par volenté. Et pour ce, selon la diffinicion de vertu, elle est ou
            milieu ou ou moien. Mais selon ce que vertu est bien elle n'est pas ou moien, mais est
            tres bonne souverainement et contraire a mal. </p>
          <p>Or doit l'en savoir que ne toute operacion
            ne toute passion de l'ame ne reçoit pas tel moien appartenant a vertu. Premierement, car
            aucunes choses sont desquelles, tantost come il sont nommees, il appert par leurs noms
            que il emportent mal et que il sont involves en mal de la significacion de leurs noms,
            si comme joie de mal et estre senz vercunde et envie. Et en operacions, adultere,
            larrecin, homicide, ces choses ici et toutes teles sont mauvaises selon elles meïsmes.
            Et n'est pas tant seulement la superhabundance ou le peu en elles malvés, mais tout; car
            l'en ne les puet bien faire et ne puet l'en dire que il sont a faire quant il convient
            ou appartient et en la maniere que il convient, c'est assavoir, adultere, larrecin et
            telles choses, car c'est pechié de les faire en quelconques maniere. Item, qui en telles
            choses vouldroit <pb n="164"/> mectre moien, il feroit semblable a celui qui mectroit
            moien et superhabundance et deffaute en injustice et en couardie et en incontinence.</p>
          <p> Or est il ainsi que telz vices ou malices sont en superhabundance et deffaute. Et donques
            convendroit il que de superhabundance fust superhabundance et que de deffaute fust
            deffaute. Item, aussi comme nous ne disons pas de actrempance et de fortitude et des
            autres vertus que en elles soit superhabundance et deffaute et moien, semblablement nous
            ne devons pas dire des vices ou malvaistiés contraires que en elles soit superhabundance
            et deffaute et bon moien, mais de chascune telle chose en quelconque maniere elle soit
            faite, c'est vice et mal. Donques dirons nous universelment que en superhabundance n'a
            point de moien, ne en deffaute ne ou moien ne a superhabundance ne deffaute. </p>
        </div>
        <div type="chapitre" n="9">
          <head>Ou .IX.e chapitre il applique la diffinicion ou descripcion de vertu a aucunes
            vertuz particulieres.</head>
          <p> Il ne convient pas avoir dit tant seulement en general la diffinicion de vertu. Mais
            avecques ce il est bon de la appliquer as vertus singulieres. Car quant est a parler des
            operacions, les paroles generalz ou universeles sont plus vainnes et les paroles
            particulieres sont plus vraies, pour ce que les operacions sont es choses singulieres et
            particulieres. Or prenons donques nostre applicacion de la descripcion de vertu. </p>
          <pb n="165"/><p> Premierement, quant est en paour et en hardiesce la vertu qui est ou moien,
            c'est fortitude. Et celuy qui a ceste vertu est appelé fort. Et celuy qui a
            superhabundance ou excés en paour n'a pas nom imposé. Car pluseurs vices et vertus sont
            qui n'ont pas noms imposés ou ne sont pas nomméz. Et celui qui superhabunde ou excede en
            oser, il est fol hardi ou trop hardi. Et celui qui creint trop et ose peu, il est
            couart. Quant est en delectacions et tristeces la vertu et le moien est actrempance,
            mais non pas en toutes. Et le vice qui est en superhabundance, c'est desactrempance. Et
            celui qui est en la deffaute n'a pas nom approprié, car il n'est pas moult de genz qui
            declinent a tel vice. Toutesvoies, tels peuent estre appellés insensibles. Quant est de
            exposer peccune ou richesces ou de les prendre ou aquerir, liberalité est le moien; et
            la superhabundance, c'est prodigalité que nous povons apeller fole largesce. Et la
            deffaute est illiberalité et est avarice et convoitise. Et sont ces vices contraires,
            c'est assavoir, prodigalité et illiberalité. Et chascun d'iceuls superhabunde et
            deffaut. Car le fol large qui a prodigalité, il superhabunde en donner et en despendre
            et deffaut en aquerir et prendre. Et celui qui est illiberal, il superhabunde en prendre
            et en aquerir et deffaut en donner et despendre. Et de ces choses yci nous en parlons
            maintenant en figure et en capitulant grossement; mais aprés nous en determinerons plus
            certainnement. </p>
          <p>Et quant est de peccune encor y a autres disposicions; c'est assavoir, un
            autre moien ou moitié appellee magnificence. Et differe de liberalité en ce que elle est
            en grans choses et liberalité est en mendres choses, et la superhabundance en telles
            grans choses est apellé <quote>« bonansic. »</quote> Et la deffaute est parvificence. Et ces vices
            different de ceuls qui sont environ liberalité, mais en quelle maniere il en different,
            il sera dit aprés. </p>
          
        </div><pb n="166"/>
        <div type="chapitre" n="10">
          <head>Ou .X.e chapitre il applique la diffinicion de vertu as autres particulieres
            vertus et passions.</head>
          <p> Quant est de honeur et inhonoracion, le moien et la vertu en grans honeurs, c'est
            magnanimité; et la superhabundance est <hi rend="ital">chaymot</hi>, c'est ambicion, et la
            deffaute est pusillanimité. Et aussi comme liberalité, qui est en mendres choses que
            n'est magnificence, resgarde magnificence et differe d'elle, semblablement en honeurs a
            une vertu qui resgarde magnanimité en la maniere que liberalité resgarde magnificence,
            et est ceste vertu en mendres honneurs que n'est magnanimité. Car telz honeurs mendres
            ou moiens, l'en les puet appeter et querir plus ou moins que il n'appartient. Et celui
            qui superhabunde en desirer tels honeurs, il est <hi rend="ital">philotime</hi> et celui
            qui y deffaut est <hi rend="ital">aphylotime</hi>. Et le moien est innommé et aussi les
            vices sont innommés. Toutesvoies, nous feignon que il aient nom <hi rend="ital">phylotimie</hi> et <hi rend="ital">aphylotimie</hi>. Et ceuls qui sont vicieus en ceste
            matiere contendent ensemble du moien. Et aussi celui qui est moien et vertueus, nous li
            donnons aucune fois le nom d'un des vices et l'apellons <hi rend="ital">phylotime</hi>. Et
            aucune fois le nom de l'autre vice et l'apellons <hi rend="ital">aphylotime</hi>. Et loons
            aucunes fois le nom d'un vice et autre fois le nom de l'autre. Et pour quelle cause nous
            le faisons il sera dit aprés. </p>
          <pb n="167"/><p>Or disons donques ensuianment des autres
            choses selon ce que nous avons commencié. En la matiere de yre a superhabundance et
            deffaute et moien. Et sont les vices presque innommés. Mais celui qui tient le moien,
            nous disons que il est mansuet ou debonnaire et la vertu moienne, nous l'apellons
            mansuetude ou debonnaireté. Or imposons donques nom a celui qui superhabunde et soit
            apellé felon et la malice felonnie. Et celui qui deffaut soit apellé inirascible, c'est
            a dire, trop mol et qui ne se courrouce pas quant temps et lieu en est. Encor sont trois
            autres moitiés ou moiens et vertus qui ont similitude ensemble et different chascune de
            l'autre. Car toutes trois sont en communicacion de paroles et de operacions. Et
            different en ceste maniere; car une est en la verité qui est en fais et en paroles; les
            autres deux sont en delectacions que l'en puet avoir en telles choses, une en gieu et
            esbatemens, l'autre en toutes manieres de soy contenir et avoir en conversacion de vie
            humaine. </p>
          <p>Il convient donques dire de ces choses afin que nous cognoissons mieulx que en
            toutes choses morales le moien est a loer et les extremes ne sont pas a droit ne a loer,
            mais sont vituperables. Et de ces choses, pluseurs sont innomees. Mais nous tempterons a
            leur imposer et faindre noms afin que elles soient plus manifestes et pour la grace du
            bien qui en puet ensuir. Or disons donques quant est en voir dire ou signifier de soy
            meïsme, celui qui tient le moien soit apellé veritable et telle vertu soit dicte verité.
            Et le vice qui excede en feignant plus grant chose soit apellé vanterie, et celui qui a
            tel vice soit dit vantëeur, et celui qui est en moins soit dit <hi rend="ital">eyron</hi>.
            Quant est de la delectacion qui est en gieu et esbatement, celui qui tient le moien est
            apellé <hi rend="ital">eutrapeles</hi>. Et celui qui superhabunde a nom <hi rend="ital">bomolothes</hi>. <pb n="168"/> Et celui qui deffaut, il est dit agreste et malsade ou
            malgracieus. Quant est de l'autre delectacion qui est en soy avoir et contenir en
            conversacion de vie humainne, celui qui le fait selon ce que il convient et appartient,
            il puet estre apellé amiable ou afable ou aggreable. Et celui qui en ce excede et veult
            plaire a chascun, se il le fait de son inclinacion et volenté senz que il tende a autre
            fin, il n'a pas nom approprié et, par aventure, puet estre apellé blafart. Mais se il le
            fait pour cause de aucun proffit acquerir, c'est un lobëeur, c'est un flatëeur. Et celui
            qui en ce deffaut et est de dure et triste conversacion, il puet estre apellé litigieus,
              <hi rend="ital">discole,</hi> mal amyable et mal aggreable.</p>
          <p> Item, en passions et en
            choses qui a ce appartiennent, a moien semblablement comme es habis dessus diz; car
            vergonde n'est pas vertu et toutesvoies, nous loons celui qui est vergondeus selon ce
            que il appartient et en ceste chose a moien. Et celui qui superhabunde est apellé <hi rend="ital">cathaplex</hi>, qui a vergonde de tout. Et celui qui deffaut en ce et qui de
            rien n'a vergonde, il est apellé invergondeus ou eshonté. Et celui qui est moien est dit
            vergondeus. <pb n="169"/> Item, autres passions sont en avoir tristece et delectacion
            des choses qui aviennent a son prouchain et y puet avoir superhabundance et deffaute et
            moien. Le moien est apellé en grec <hi rend="ital">nemesie</hi>, et est quant l'en a
            tristece telle comme il appartient de la prosperité des mauvais qui font malvaises
            oeuvres et ne sont pas dignes du bien que ilz ont. La superhabondance, c'est envie et
            est tristece de la prosperité qui avient tant as bons comme as mauvais. Et celui qui
            deffaut en ce a trop sauvage nom, en grec <hi rend="ital">epykayrekacus</hi>. Et est celui
            qui ne a tristesce de nul bien qui aviengne as mauvais et encore se esjoïst de leur
            prosperité. Mais de ces choses yci parler plus a plein sera temps autre foiz.</p>
          <p> Item,
            justice est une autre vertu, laquelle est dicte en pluseurs manieres, si comme nous en
            deviserons aprés. Et illecques nous dirons de chascune espece de justice comme elles
            sont ou moien. Et semblablement, nous dirons aprés des vertus intellectuelles. </p>
        </div>
        <div type="chapitre" n="11">
          <head>En le .XI.e chapitre il determine de la contrarieté et opposicion qui est en
            vices et en vertus.</head>
          <p> Comme il soit ainsi que <num>.III.</num> disposicions sont, c'est assavoir,
              <num>.II.</num> malices ou vices -- une selon superhabundance, et l'autre selon
            deffaute, et la tierce est vertu moienne. Il est verité que chascune de ces disposicions
            est opposee et contraire a chascune des autres <num>.II.</num> en aucune maniere, car
            les vices extremes sont contraires l'un a l'autre. Et chascun d'iceulz est contraire au
            moien, c'est assavoir a vertu, et le moien est contraire as extremes. Et ceci appert par
            ce que une chose qui est eguale a une autre, ceste chose equale <pb n="170"/> est plus
            grande ou resgart de celle qui est mendre et plus petite, et elle meïsmes est plus
            petite ou resgart de une autre qui seroit plus grande. Semblablement, les moiens habiz,
            c'est assavoir les vertus, sont superhabundances ou resgart des vices qui sont par
            deffaillance; et ces vertuz meïsmes, ce sont defaillances ou deffautes ou resgart des
            vices qui sont en superhabundance. Et en ceste maniere est il es passions et es
            operacions et es habiz qui sont en telles choses. Car celuy qui a la vertu de fortitude
            quant au regart de celui <supplied>qui</supplied> est paoureus ou couart, il semble trop hardi. Et celui
            meïsme qui a ceste vertu, il semble couart ou resgart de celui qui est trop hardi.
            Semblablement, celui qui est desactrempé ou resgart de celui qui est insensible, il
            semble desactrempé. Et ou resgart de celui qui est desactrempé, il semble insensible.
            Aussi celui qui est liberal, ou resgart de l'avaricieus semble estre trop large. Et ou
            resgart de fol large, il semble estre avaricieus. Et pour ce, ceuls qui sont vicieus et
            es extremes il jectent le moien l'un a l'autre. Et ainsi celui qui a la vertu de
            fortitude, le paoureus l'apelle trop hardi et le trop hardi l'apelle paoureus. Et ainsi
            est il es autres choses proporcionelment. </p>
          <p>Et comme il soit ainsi que ces trois
            disposicions dessus dictes soient contraires chascune as <num>.II.</num> autres,
            toutesvoies la contrarieté de un extreme a l'autre, -- c'est assavoir, de un vice a
            l'autre -- est plus grande que n'est la contrarieté de chascun extreme au moien, c'est
            assavoir, a vertu. Car les extremes sont plus loing l'un de l'autre et a plus grant
            distance de l'un a l'autre que il ne a de chascun de euls au moien, aussi comme la chose
            plus grande est plus loing de la chose plus petite et la plus petite plus loing de la
            plus grande que elles ne sont de la chose moienne et eguale. Item, aucuns extremes ont
            une similitude au moien, si comme trop grant hardiesce a similitude a fortitude. Et
            prodigalité, c'est a dire trop grant largesce, a similitude <pb n="171"/> a liberalité.
            Et les vices extremes ont plus grant dissimilitude l'un a l'autre que euls ne ont au
            moien. Et la diffinicion de contrarieté ou de contraires est que il sont en tresgrant
            distance; par quoy il s'ensuit que ceulz qui sont plus dessemblables et plus distans que
            il sont plus contraires. Aprés je di que en aucunes matieres la deffaillance est plus
            opposee et plus contraire au moien que n'est la superhabundance, et en autres matieres
            la superhabundance est plus contraire au moien; si comme a fortitude trop grant
            hardiesce, qui est superhabundance, ne li est pas si contraire comme est paour ou
            couardie, qui est deffaillance. Mais actrempance, insensibilité qui est deffaillance, ne
            li est pas si contraire comme est desactrempance, qui est superhabundance. Et ceste
            difference vient de <num>.II.</num> causes: une est prise de la nature de la chose et
            est pour ce que un des extremes est plus prochein et plus semblable au moien que n'est
            l'autre extreme. Et cest extreme qui est plus semblable au moien, nous ne disons pas que
            il soit tant opposeé au moien comme est l'autre extreme contraire. Et ce appert en
            example, car trop grant hardiesce est plus semblable a fortitude et plus procheine de
            elle que n'est couardise, laquelle est plus dessemblable a fortitude que n'est l'autre
            extreme vice. Et nous disons de ce qui est plus distant et plus dessemblable au moien
            que il li est plus opposé et plus contraire. Vez ci donques une cause prise de la nature
            de la chose. Une autre cause de ceste conclusion est prise de la partie de nous; car, en
            matiere moral, les choses a quoy nous sommes plus enclins elles semblent estre plus
            contraires au moien et a vertu, si comme sont delectacions, asquelles communelment nous
            sommes naturelment enclins. Et pour ce, sommes nous meüs et tournéz plus de legier a
            desactrempance que a la vertu de actrempance ou au vice contraire a desactrempance. Or
            disons nous que les choses sont plus contraires a vertu, lesquelles sont plus nees et
            tailliees a croistre en nous. Et pour ce desactrempance, qui est superhabundance, est
            plus contraire a actrempance que n'est le vice opposite, qui est apellé insensibilité. </p>
          
        </div>
        <pb n="172"/>
        <div type="chapitre" n="12">
          <head>Ou .XII.e chapitre il enseigne comment l'en puet trouver le moien et acquerir
            vertu.</head>
          <p> Nous avons dit souffisanment que vertu est moienne et en quelle maniere, et que elle
            est moienne entre deux malices, desquelles une est selon superhabundance et l'autre
            selon deffaute, et que elle quiert et conjecture le moien en passions et en operacions
            humainnes. Et pour ce que il est ainsi, est ce forte chose d'estre vertueus; car en
            toutes choses c'est fort de prendre le moien et de assener au moien; si comme d'un
            cercle, c'est fort de prendre et trouver le point du milieu et n'est pas chose que
            chascun sache faire, mais tant seulement ceuls qui en ont la science. Semblablement est
            il en matiere moral, et est certein que chascun se puet courroucier et chascun puet
            donner et despendre argent; mais combien et a qui et quant et pour quoy et comment,
            chascun ne le scet pas. Et ceci faire bien et a point n'est pas chose legiere ne commune
            et est bonne et loable. Pour ce est il mestier a celui qui veult actaindre et
            conjecturer au moien de vertu, que il ait aucunes regles et enseignemens. Premierement,
            il convient departir soy et traire loing et resister a plus grant effors au vice qui est
            plus contraire a la vertu que l'en quiert. Et est semblable a ce que disoit un poete
            apellé Calipso qui enseignoit les mariniers et admonnestoit que il gardassent bien que
            leur naif fust tousjours hors les fumees de la mer et hors les grans undes.
            Semblablement en nostre propos, un des vices extremes entre lesquelx vertu est moienne
            est plus grant pechié que l'autre; donques, pour ce que forte chose est de actaindre au
            moien, l'en doit faire comme font les mariniers lesquelz, aprés la premiere navigacion
            ou il ne ont encouru nul peril, quant vient a la seconde il se traient vers le mendre
            peril. Semblablement nous devons entre <num>.II.</num> vices contraires plus traire nous
            vers le mendre, et ce pourra estre fait en la maniere <pb n="173"/> que nous avons dit.
            Avecques ce il convient entendre et resgarder a quelles choses nous sommes par nostre
            appetit enclins et de legier mouvables. Car les uns sont enclins a aucuns vices et les
            autres a autres, et ce puet estre sceü et cogneü par la delectacion et par la tristece
            que nous avons es choses. Donques devons nous a tout nostre pouoir traire nous au
            contraire de vices asquelx nous sommes enclins; car, en nous traiant bien loing et
            grandement arriere de tel pechié, nous pourrions venir au moien et a vertu. Et
            semblablement font ceulz qui veulent drecier les fusts ou les bastons qui sont tors,
            corves et boisteus. </p>
          <p>Item, entre toutes autres choses l'en doit grandement et forment
            eschivier ce qui est delitable, et soy garder et gaitier de delectacion sensible; car en
            prenant la, nous ne en jujons pas ne n'i considerons pas. Donques nous convient il
            souffrir en resgardant de delectacion et que souffroient les anciens sages de Troye ou
            resgart de Helene. Et en toutes concupiscences dire la vois ou parole que euls disoient
            de Helene, c'est assavoir, qu'elle fust traicte arriere. Et se en ceste maniere mectons
            et traions arriere de nous <pb n="174"/> delectacion, nous en pecherons moins. Donques,
            afin que en brief concluons, se nous faisons les choses dessus dictes nous pourrons bien
            le moien de vertu acquerir. Mais par aventure, est ce forte chose de actaindre au moien
            es operacions particulieres pour les circonstances singulieres. Car il n'est pas legier
            a savoir en quelle maniere une chose doit estre faite et a qui, de chascune operacion
            quel temps il li convient determiner. Et pour ce, aucune foiz ceulz qui deffaillent en
            yre et en euls non courroucier, nous les loons et disons que il sont debonnaires. Et
            aucune foiz loons nous ceuls qui en ce excedent, et disons que ilz se monstrent hommes
            ou vaillans ou puissans. Mais celui qui passe un peu le moien n'est pas a blasmer ou
            vituperer pour ce, se il se trait hors du moien vers le plus ou vers le moins fors,
            toutesvoies que ce ne soit que un peu. Car celui qui s'en esloingne trop, il est a
            blasmer pour ce que la distance est notable et apparissant et que il ne le deüst pas
            ignorer. Mais a savoir mont combien et jusques a quel terme l'en se puet senz vitupere
            esloignier du moien, il n'est pas legier a dire ne a determiner. Car nulle chose
            sensible ne puet estre si a point determinee pour ce que le jugement de telles choses
            est en circonstances singulieres et particulieres qui sont choses sensibles.
            Toutesvoies, par ce que nous avons dit tant est monstré que en toutes choses le moien
            habit est a loer; et que il convient aucune foiz decliner a la superhabundance et au
            plus, et aucune foiz a la deffaute et au moins; et en ceste maniere nous trouverons et
            acquerrons le moien et ce que bien est. </p>
          <p>Ci fine le secont livre de <title>Ethiques</title> ou il determine de vertu en general. Et aprés est le tiers livre. </p>
         
        </div>
      </div> <pb n="175"/>
      <div type="livre" n="III">
        <head>Ci aprés commence le tiers livre d'ethiques ouquel il determine d'aucuns
          principes de fais ou de operacions humaines,jusques au .XIIII. chapitre. Et après
          détermine de .II. vertus qui sont vers les passions qui regardent principalement la vie
          humaine. Et contient tout le livre .XXVII. chapitres. </head>
        <div type="chapitre" n="1">
          <head>Il determine principalment de ce qui est voluntaire par violence.</head>
          <p> Comme il soit ainsi que vertu est en passions et en operacions, desquelles celles qui
            sont faites voluntairement sont a loer ou a blasmer ou a vituperer et celles qui sont
            voluntaires, il y chiet pardon et aucunes fois misericorde; et pour ce, a nous qui avons
            intencion a determiner de vertu, est il neccessaire determiner de voluntaire et de
            involuntaire. Item, a ceuls qui regulent et gouvernent la policie et ordennent les loys,
            il est profitable savoir la nature et les condicions de voluntaire et de involuntaire,
            afin que ilz puissent selon ce justement distribuer les honeurs et les painnes. Les
            choses semblent estre involuntaires quant il sont faites par violence, ou quant il sont
            faites par ignorance. Chose violente est de laquelle le principe motif est dehors elle
            et en laquelle celui qui la fait ou seuffre ne y confere ne consent ou aide en rien. Si
            comme se le vent en emportoit une chose en aucun lieu contre son inclinacion, <pb n="176"/> ou se ceulz qui sont seigneurs transportoient aucun contre sa volenté. Et
            quelconques choses sont faites ou pour paour de plus grans mals eviter ou pour aucun
            grant bien obtenir; si comme se un tyrant a en sa puissance les parens et les enfans
            d'aucun et il li commande que il face aucune chose laide et mauvaise ou il fera mourir
            ses enfans. En tels cas et semblables il est doubte et question se telles choses doivent
            estre dictes voluntaires ou involuntaires. Et telle chose avient aucune fois en
            tempestes a ceuls qui, pour leur naif alegier, jectent leurs denrees en la mer. Et nul
            ne le fait voluntere ou volentiers, a parler simplement, mais il le fait pour le
            sauvement de lui et des autres qui sont en la naif. Et ainsi devroit faire chascun qui
            est raisonnable et a bon entendement. </p>
          <p>La response a ceste question est que telles
            operacions sont mixtes ou meslees de voluntaire et de involuntaire. Mais toutesvoies,
            elles semblent estre plus voluntaires que involuntaires; premierement, pour ce que quant
            l'en les fait, elles sont voluntaires; car la fin et l'acomplissement d'une operacion
            est ou temps que l'en la fait. Et adonques doit ce que l'en fait estre dit voluntaire et
            aussi involuntaire. Item, quant un homme fait telle chose, il la veult faire; car en lui
            meïsme est le principe et la cause qui meut ses membres en telles operacions. Et les
            choses desquelles le principe et la cause motive est en nous meïsme quant a les faire ou
            non, telles choses sont voluntaires. Mais a parler absoluement et simplement, telles
            choses faites par paour sont involuntaires; car qui les diroit ou prendroit selon elles,
            nul ne esliroit telle chose. </p>
        </div>
        <div type="chapitre" n="2">
          <head>Il monstre plus a plein que chose faicte par paour n'est pas proprement
            voluntaire.</head>
          <p> En telles operacions mixtes ou meslees de voluntaire et de involuntaire aucune foiz
            sont loéz ceuls qui soustiennent et endurent une chose laide ou triste pour aucunes
            choses grandes ou bonnes. Et ceulz qui font au contraire <pb n="177"/> sont vituperés,
            car souffrir et endurer tres laides confusions pour un bien qui est comme nul ou petit,
            c'est condicion de mauvais. Et de telles operacions aucunes sont ou il ne appartient pas
            loenge, mais aucune fois y chiet pardon; si comme quant un homme fait aucune chose qui
            n'appartient pas a son estat pour paour de chose qui excede humaine nature et que nul ne
            devroit en tel cas soustenir. Et aucunes operacions sont, lesquelles l'en ne doit faire
            pour nulle contrainte ne pour nulle paour; mais devroit l'en plus eslire morir et
            soustenir et souffrir tres durs tourmens. Et pour ce est une derision ce que disoit
            Erupides le poëte, qui en ses metres recite les causes par quoy, si comme il dit, Almeon
            fu contraint a occire sa mere. Mais aucune fois est fort a jugier quelle chose l'en doit
            eslire pour eviter un mal et quel mal et aussi quelle chose l'en doit soustenir pour un
            bien acquerir ou garder et pour quel bien. </p>
          <pb n="178"/><p> Item, quant l'en a jugié en tel
            cas, encore est ce plus forte chose de perseverer et demourer en son jugement; car
            aucunes fois les tristeces et les douleurs que l'en actent ou que l'en creint sont
            grandes et angoisseuses. Et pour ce, ceuls qui pour contrainte ne pour paour ne se
            departent de leur bon jugement et ne laissent leur bon propos, il sont a loer et les
            autres a vituperer.</p>
          <p> Or avons donques quelles choses sont a dire violentes. Et sont
            celles simplement violentes desquelles la cause est es choses dehors et quant celui qui
            fait telle operacion ne y confere ou aide en rien. Et avons aussi que aucunes choses
            qui, selon elles absoluement considerees sont involuntaires, elles meïsmes sont
            voluntaires en certain temps et en certain cas; car, puisque le principe et la cause de
            telles operacions est en celui qui les fait, combien que ilz soient selon elles
            involuntaires, toutesvoies pour le temps et pour les causes que l'en les fait, elles
            sont voluntaires. Et resemblent plus a operacions purement voluntaires que elles ne font
            as autres; car operacions sont en choses singulieres et sont voluntaires es cas dessuz
            diz pour le temps que l'en les fait. Et n'est pas legiere chose de baillier regles ou
            determiner quelles choses ou operacions sont a eslire pour les autres laissier. Car
            moult de differences et de circonstances diverses sont es operacions singulieres. Et se
            aucun disoit que les choses delitables et les biens temporels nous font violente pour ce
            que ce sont choses dehors nous et ainsi elles nous contraingnent as operacions que nous
            faisons, ce n'est pas bien dit; premierement, car il s'ensuiroit que toutes les choses
            que nous faisons fussent violentes et nulle voluntaire, car tous font leur operacions
            pour telles choses. Item, toutes choses que l'en fait par force et par violence et
            contre sa volenté, l'en les fait avecques tristece. Et les choses que l'en fait pour
            aucun bien acquerir, l'en les fait avecques delectacion. Item, c'est une derision de <pb n="179"/> causer et acuser les choses de dehors nous et non pas acuser soy de ce que
            l'en se rent bien venable; c'est a dire, il est aësey ou legier a vener et a estre tost
            pris et veincu par chose delectable. Item, aussi est une derision dire que l'en est
            cause par soy meïsmes des bonnes operacions que l'en fait et que les choses dehors qui
            sont delectables sont cause des mauvaises operacions que nous faisons. Item, la chose
            est violente de quoy le principe et la cause motive est hors celui qui la fait ou
            seuffre et a laquelle il ne confere ou donne aucune aide. </p>
        </div>
        <div type="chapitre" n="3">
          <head>Il determine de ce que est involuntaire par ignorance.</head>
          <p> Toute chose qui est faite par ignorance est non voluntaire. Mais la chose faite pour
            ignorance, de laquelle quant l'en se apparçoit l'en ha tristece, desplaisance et pesance
            ou repentance, elle est involuntaire. Car quant est de chose faite pour ignorance,
            quelconque elle soit, combien que elle ne desplaise pas aprés, si ne puet l'en pas dire
            que elle soit faite de volenté, puisque l'en ne le savoit et ainsi elle n'est pas
            voluntaire. D'autre partie, elle n'est pas involuntaire, ne contre la volenté de celui
            qui l'a faite, ou cas que il n'a tristece de ce que il la fist par ignorance. Mais celui
            qui s'en repent et en a tristece, il semble que il le ait faite contre sa volenté. Et
            pour ce, celui qui ne se repent et qui n'en a pas desplaisance, il semble estre non
            voulant autrement que n'est celi qui s'en repent ou en a tristece. Et donques puisque
            ilz different, vault il mieulx que chascun ait son propre nom. Item, <pb n="180"/> faire
            une operacion par ignorance est une chose, mais autre chose est que un homme les face
            qui est ignorant. Car celui qui est yvre, ou celui qui est ayré et courroucié ne fait
            pas son operacion par ignorance, mais pour aucunes des choses dessus dictes, c'est
            assavoir, pour yvrece ou pour yre. Et toutesvoies, la fait il non sachant et ignorant.
            Car tout mauvais ignore ce que est a faire et ignore ce qui est a fuir et eschiver ou
            laissier. Et pour tel pechié sont les genz fais injustes quant as autres et mauvais en
            euls meïsmes. Mais une chose doit estre dicte involuntaire, non pas pour ce se aucun
            ignore ce que il doit faire ou ce que il doit fuir et eschiver. Car l'ignorance qui est
            en eslisant le mal n'est pas cause pour quoy l'operacion doie estre dicte involuntaire.
            Et non est le ignorance de la proposicion universele. Mais telle ignorance est cause de
            malice. Car l'en est blasmé et vituperé de ce que l'en fait par telle ignorance. Mais
            l'ignorance des circonstances singulieres qui sont en l'operacion ou la resgardent, font
            aucunes fois l'operacion involuntaire, car il y chiet misericorde et pardon ou
            excusacion, pour ce que celui qui ignore aucune circonstance fait telle operacion
            involuntairement. Et <pb n="181"/> pour ce, par aventure, n'est ce pas mal de determiner
            et de savoir de ces circonstances quelles elles sont et quantes ou en quel nombre. Car
            l'en doit considerer qui fait la chose. Item, quelle chose c'est ou quelle operacion.
            Item, vers quoy ou en quoy elle est quant a la matere ou a le object. Item, en quoy,
            c'est assavoir, en quel lieu et en quel temps. Item, aucune fois avecques quoy, si comme
            avecques quel instrument ou avecques quelles aides. Item, pour quoy et a quelle fin, si
            comme pour cause de salu ou de santé. Item, en quelle maniere, si comme tout a pais, ou
            fort et impetueusement. </p>
          <p>Or ne est il nul qui ignorast toutes ces circonstances se il
            n'estoit hors du sens. Et est chose manifeste que celui qui fait une operacion ne peut
            ignorer soy meïsme qui la fait. Mais aucunes fois peut il bien ignorer quelle chose il
            fait ou dit; si comme ceuls qui en leur parler dient, par inadvertence, aucune chose
            dont ilz ne se prenoient garde ou qui leur eschape et par ce se excusent. Ou ceuls qui
            se excuseroient en disant que ilz ne savoient pas que la chose que ilz ont dicte fust a
            taire et a tenir secrete, si comme il est escript ou livre d'un poëte appellé Ayskili.
            Ou se aucun vouloit monstrer a un autre comment l'en doit traire et jetast un dart sens
            que il cuidast aucun ferir, et toutesvoies il ferist aucun a cas d'aventure. Et se aucun
            navroit ou occioit son propre filz et il cuidast que ce fust son adversaire, si comme
            fist Merope. Et celui qui jouste d'une lance ferree et agüe et cuide qu'elle soit senz
            fer et ronde au bout devant, et par ce navre son amy; ou qui par une <pb n="182"/>
            eslingue cuide jeter une ponce legiere et molle, et il jete une pierre et blesce son
            compaignon contre sa volenté. Et se un cirurgien fendoit ou trenchoit aucun membre pour
            garir <num>.I.</num> homme et il le occioit et se aucun vouloit monstrer a un autre
            comment champions se doivent combatre, et en ce faisant, il le ferist par quoy il le
            bleçast malement contre son entencion. Et comme en toutes les circonstances dessus dites
            puisse estre ignorance quant es operacions humaines, quiconques en ignore aucune, il
            semble que il oeuvre involuntairement et mesmement quant est des principaulx.</p>
          <p> Et les 
            tres principaulx circonstances sont les choses en quoy est l'operacion c'est assavoir,
            la matiere ou le object. Et une autre tres principal circonstance, c'est la fin a
            laquelle esdresce son intencion celui qui fait l'operacion. Et comme ainsi soit que
            operacion soit dite involuntaire selon aucune tele ignorance, encore convient il
            avecques ce que l'operacion soit triste et en pesance. </p>
        </div>
        <div type="chapitre" n="4">
          <head>Il determine quelle chose est voluntaire.</head>
          <p> Comme il soit ainsi que chose voluntaire est chose faite par violence ou pour
            ignorance, il sembleroit donques que chose voluntaire est de laquelle le principe et
            cause est en celui qui la fait et qui scet les circonstances singulieres es quelles est
            telle operacion. Et par aventure n'est pas la chose bien involuntaire qui est faite pour
            yre ou pour concupiscence. Premierement, car il s'ensuivroit que nulle des bestes mues
            ne les enfans ne feïssent <pb n="183"/> nulle operacion voluntairement. Item, ou nous ne
            faisons rien voluntairement que nous faisons pour concupiscence et pour yre ou nous
            faisons les bonnes operacions voluntairement et les mauvaises non voluntairement. Se
            nous disons le secont membre, c'est derision; car en homme une meïsme chose est cause
            des bonnes operacions et des mauvaises. Et se nous mectons le premier membre, c'est
            inconvenient de dire que les choses soient involuntaires qui font a desirer et appeter,
            comme sont pluseurs choses que l'en fait par ire et par concupiscence. Car il se
            convient courroucier en aucunes choses et convient avoir concupiscence et desirer
            aucunes choses, comme sont sanité et discipline.</p>
          <p> Item, choses involuntaires sont tristes
            ou avecques tristece et choses qui sont selon concupiscence sont delectables. Item, en
            quoy different quant a estre voluntaires les mauvaises operacions qui sont faites par
            cogitacion et deliberacion et celles qui sont faites par yre? Car toutes ces deux
            manieres sont a fuir et vituperables. Item, les passions de la partie sensitive et
            irracionele ne sont pas moins humaines. Et pour ce donques les operacions de homme qui
            sont faites de yre ou de concupiscence sont humaines et donques est ce inconvenient de
            mectre que telles choses soient involuntaires. </p>
          
        </div><pb n="184"/>
        <div type="chapitre" n="5">
          <head>Il determine de eleccion.</head>
          <p> Aprés ce que nous avons determiné de chose voluntaire et de involuntaire, il s'ensuit
            que nous passons oultre et traictons briefment de eleccion meïsmement, car c'est une
            chose qui est propre a vertu et doit l'en mieulx jugier les meurs d'un homme par le
            eleccion que par les operacions. Il semble que eleccion soit chose voluntaire. Et si
            n'est pas une meïsme chose convertiblement, mais voluntaire signifie plus que ne fait
            eleccion. Car les enfans et les bestes mues communiquent en voluntaire et font aucunes
            choses voluntairement, mais il ne font rien par eleccion. Item, nous disons aucunes
            choses estre voluntaires qui sont faites ou adviennent soudeinement, et nulle telle
            chose n'est pas eleccion. Aprés il ne semble pas que ceuls dient a droit qui dient que
            eleccion est concupiscence ou ire ou volenté ou aucun opinion. Et premierement, eleccion
            n'est pas concupiscence ne yre; car eleccion n'est pas commune as choses irraisonnables
            ou qui ne usent de raison, comme bestes mues et enfans; car il ne ont pas en euls
            election, comme il est dit devant, mais ilz ont concupiscence et yre. Item, celui qui
            est incontinent oeuvre par concupiscence et non pas par eleccion ou en eslisant. Et
            celui qui est continent, au contraire, oeuvre par eleccion ou en eslisant et non pas par
            concupiscence. Item, eleccion est contraire a concupiscence <pb n="185"/> en celui qui
            est continent et en celui qui est incontinent et en ceulz ici, concupiscence n'est pas
            contraire a concupiscence. Item, concupiscence est tousjours avecques delectacion pour
            la presence de la chose ou object delectable, ou avecques tristece pour le absence de le
            object delectable et eleccion quant est de soy, ne resgarde pas se la chose est
            delectable ou triste. </p>
          <p>Encore sembleroit il moins que eleccion fust yre, car les choses
            qui sont faites pour yre il ne semble nullement qu'ilz soient faites par eleccion. Mais
            aussi eleccion n'est pas volenté, ja soit ce que il le semble. Premierement, car
            eleccion n'est pas de choses impossibles et se aucun disoit que l'en doie eslire chose
            impossible, il sembleroit fol. Et volenté est bien aucunes fois de choses impossibles,
            si comme nous volons ou povons vouloir estre immortels. Item, la volenté de un homme est
            aucune fois ou regart de choses qui ne sont pas a faire par luy meïsme, si comme aucun
            peut vouloir que en un champ de bataille celui ait victoire qui faint estre champion et
            peut vouloir que celui ait victoire qui est vray champion. Et nul ne eslit teles choses,
            mais tant seulement les choses que il cuide estre faites par soy meïsme. </p>
          <p>Item, volenté
            est plus principalment de la fin d'une chose; et eleccion est des choses qui sont
            ordenees a la fin, si comme il appert en example, car nous voulons santé comme fin et
            nous eslisons les choses par quoy nous y povons <pb n="186"/> venir et la acquerir. Et
            aussi nous voulons estre beneurés et disons que nous devons voloir avoir felicité, mais
            nous ne disons pas que nous la doions eslire. Et universelment la racine et la cause de
            toutes les differences dessus dictes est que eleccion est tant seulement es choses ou
            les resgarde qui sont en nostre posté. </p>
        </div>
        <div type="chapitre" n="6">
          <head>Il monstre par especial que eleccion n'est pas opinion et conclut que est
            eleccion.</head>
          <p> Eleccion n'est pas opinion premierement, car opinion peut estre de toutes choses, et
            de choses impossibles et de choses pardurables ou neccessaires. Item, opinion est
            divisee par vray et faulx; et dison que l'un est vray et l'autre faulz et ne disons pas,
            a parler proprement, que l'un est bon et l'autre est mal. Mais eleccion est divisee en
            disant que l'une est bonne et l'autre est mauvaise. Donques eleccion n'est pas
            universelment ou indifferenment quelconque opinion et par aventure aussi nul ne le dit.
            Mais encore, eleccion n'est pas par especial opinion de choses faisables par nous ou qui
            chiet en nos operacions. Premierement, car par ce que nous eslisons bonnes oeuvres ou
            males, nous sommes telx ou quelx, c'est a dire, bons ou mauvais et non pas par ce que
            nous cuidons ou avons opinion d'aucune chose. Item, nous eslisons prendre ou faire une
            chose ou la fuir et laissier ou telles operacions. <pb n="187"/> Mais nous avons opinion
            d'une chose quelle elle est et a quoy elle est bonne ou proffitable et en quelle maniere
            l'en en doit user; et ne avon pas moult de opinion de la prendre et acepter ou de la
            fuir et laissier. Item, l'eleccion d'aucun est loee quant il eslit chose convenable ou
            droituriere et l'opinion d'aucun est loé quant il est vray et pour ce que il est vray.
            Item, nous eslison meïsmement les choses que nous savon determineement ou cuidon
            fermement estre bonnes. Et nous avon opinion souvent de aucunes choses que nous ne
            savons pas et dont nous ne sommes pas certains. Item, eslire tres bonnes choses et avoir
            de telles choses vray opinion, ce n'est pas tout un. Car aucunes fois l'en a bien vray
            opinion laquelle chose est la meilleur. Mais par malice et par appetit corrumpu, l'en
            eslit le contraire et ce qui n'appartient pas. Mais assavoir mon se opinion precede et
            est devant eleccion ou se il ensuit eleccion, il n'y a force ne difference quant a cest
            propos; car nous n'avion pas nostre intencion a parler de ce, mais a savoir se eleccion
            est une meïsme chose que est opinion des choses faisables par nous.</p>
          <p> Or convient donques
            resgarder de eleccion que c'est et quelle chose ce est, car ce n'est nulle des choses
            dessus dictes. Or dison donques que eleccion est chose voluntaire. Et toute chose
            voluntaire n'est pas eslisible, mais tant seulement la chose voluntaire qui est devant
            conseilliee et par conseil determinee et diffinie. Et il appert par ce, car eleccion est
            avecques raison. Item, le nom d'eleccion le donne a entendre, car il signifie que la
            chose eslisible et de quoy est eleccion soit prise et acceptee devant une autre. </p>
          <pb n="188"/>
        </div>
        <div type="chapitre" n="7">
          <head>Il monstre de quelles choses doit estre conseil.</head>
          <p> L'en pourroit faire question a savoir mon se de toutes choses l'en peut ou doit
            conseillier et se toute chose est conseillable ou se aucunes choses sont desquelles il
            ne convient pas conseillier. Et doit l'en dire la chose conseillable non pas celle de
            quoy voudroit faire conseil <num>.I.</num> homme non sachant, ydiot ou un homme hors du
            sens, mais celles pour quoy conseilleroit un homme entendant, pourveü et discret. Et
            premierement, nul ne conseille de choses pardurables, si comme est le monde et les
            proposicions neccessaires comme est ceste: le dyametre et le costé de une figure quarree
            sont incommensurables. Item, l'en ne conseille pas des choses qui sont en continuel
            mouvement <pb n="189"/> et tousjours en une meïsme maniere, soit par neccessité ou par
            nature ou par aucune autre cause, si comme sont les conversions et les mouvements du
            solail. Item, l'en ne conseille pas des choses qui adviennent presque toutes fois en une
            maniere, comme a savoir se il fera sec temps ou esté. Item, l'en ne conseille pas des
            choses qui adviennent a la fortune, si comme seroit trouver un tresor a cas d'aventure.
            Item, encore ne conseille l'en pas de tous fais humains, car ceuls de Lacedemone ne
            conseillent pas ou ne traictent pas en leurs conseilz comme ceuls de Scite se
            gouverneront. Et la cause pour quoy nous ne conseillon pas des choses dessus dictes est
            car nulle de elles n'est faite par nous.</p>
          <p>Donques les choses de quoy l'en conseille sont
            celles qui sont en nostre puissance et qui peuent estre ouvrees ou faites par nous, pour
            ce que ce sont celles qui demeurent puisque les autres dessus dictes en sont hors. Car
              <num>.IIII.</num> manieres de causes sont: c'est assavoir, nature, neccessité,
            fortune, entendement et tout ce qui est cause de ce qui est fait par homme comme est
            volenté et les sens naturelx. Et ainsi toutes genz conseillent des choses ouvrables ou
              <pb n="190"/> faisibles par euls. Et avecques ce, il ne convient pas faire ou avoir
            conseil des choses determinees et ordenees par les artz et par les sciences certaines,
            si comme de escrire les lectres. Et la cause est, car nous ne faison pas doubte comme
            l'en doit former ou escrire les lectres, mais des choses qui peuent estre faites par
            nous en plus d'une maniere ou en pluseurs manieres dissemblables. De celles conseillon
            nous, si come des choses qui touchent medicine ou marcheandise ou aucun negoce lucratif.
            Et avecques ce de telles choses il est ainsi que il convient plus conseillier es unes
            que es autres; si comme en art de gouverner une naif ou tout une navie, il convient plus
            conseillier que en art de luitier, de tant comme il a moins de certaineté et plus de
            doubte en art de gouverner une naif que en l'autre. Et semblablement es autres a il
            difference quant a ce. Et convient plus conseillier es arts pratiques que il ne convient
            es disciplines et sciences speculatives pour ce que il y chiet plus de doubtes. Et pour
            ce, convient il conseillier des choses qui peuent plus souvent advenir et qui ne sont
            pas certaines mais incertaines et n'est pas determiné en quelle maniere il advendront.
            Et nous eslisons et prenons a conseilliers gens qui scevent discerner et cognoistre de
            grans choses et notables, aussi comme si nous ne fusson pas souffisans a ce de nous
            meïsmes. </p>
        </div>
        <div type="chapitre" n="8">
          <head>Il met la maniere et l'ordre de conseillier.</head>
          <p> Nous conseillons ou faisons conseils non pas de la fin ou des fins, mais des choses
            ordenees a la fin. Car le medicin ne conseillera pas se il guerira son pacient, ne
            l'advocat se il fera persuasions et raisons pour encliner les juges a sa cause ou a son
            intencion. Ne le gouverneur de la policie du païs ou de <pb n="191"/> la cité ne
            conseille pas se il fera ou querra bonne paix en son pueple. Et generalment, nul ne
            conseille de la fin a quoy il tent principalment, mais ceuls qui veulent conseillier
            mectent et establissent aucune <supplied resp="#editor">fin</supplied> et puis quierent
            et mectent leur entente comment et en quelle maniere et par quielx moiens celle fin
            pourra estre aquise et se tele fin peut estre actainte par pluseurs voies ou par
            pluseurs moiens. Les sages resgardent par lequel ce peut estre fait plus legierement et
            mieulx. Et quant il voient que ce ne peut estre procuree par un moien et il le ont esleü
            ce moien prochein, il conseillent coment ce peut estre et comme ce moien pourra estre
            procuré et acquis et par quel autre moien. Et ainsi en procedant siques a la cause ou au
            moien qui est premier en execucion et derrenier en invencion ou derrenier trouvé par le
            procés du conseil. Car quiconques conseille, il semble que il vueille querir et resolver
            en la maniere dessus dicte, ainsi comme l'en fait des demonstracions des figures de
            geometrie. Et semble que toute question n'est pas conseil ou conseillable, si comme sont
            les questions de mathematiques. <pb n="192"/> Mais tout conseil est question et en
            conseil la chose qui est derreniere en voie de resolucion c'est la premiere en
            execucion. Et se en tele inquisicion faite par conseil les sages treuvent empeschement
            en aucun des moiens et que l'execucion ne s'en peüst faire, il delaissent tout. Si comme
            se il est mestier de une quantité de peccune et il n'est pas possible de faire en
            chevance, et se il leur semble que ce soit possible et ainsi des autres moiens a ce
            requis, adonques il commencent a ouvrer et a besoingnier. Et nous dison les choses estre
            possibles qui peuent estre faites par nous. Et celles qui sont faites par nos amis sont
            aucunement faites par nous et en sommes cause, ou la cause et le principe en est en
            nous. Et enquiert l'en par conseil par quelz instrumens ou moiens la chose peut estre
            faite; et aucunes fois enquiert l'en de la neccessité ou oportunité et semblablement des
            autres choses, aucune fois que l'en fera et par quoy, aucunes fois en quelle maniere et
            pour quoy. </p>
          <p>Et semble comme dit est que homme est commencement et cause de ses operacions
            et son conseil est fait des choses ou sus les choses faisibles par luy. Item, les
            operacions de quoy l'en conseille sont pour la grace d'autres choses et sont pour les
            fins; et donques ne conseille l'en pas de la fin, mais l'en conseille des choses a la
            fin. Item, il ne convient pas conseillier de toutes choses singulieres; si comme du
            pain, l'en ne fait pas conseil a savoir se il est bien a point cuit ou bien fait. Car il
            appert par les sens naturels, si comme par le resgarder ou gouster. Item, qui
            conseilleroit d'une chose et d'une autre chose pour ceste et ainsi tousjours sens terme,
            ce seroit procés infini. </p>
          
        </div><pb n="193"/>
        <div type="chapitre" n="9">
          <head>Il determine de conseil par comparoison et ou resgart d'eleccion.</head>
          <p> Chose conseillable et chose eslisible sont une meïsme chose. Mais toutesvoies, en tant
            comme elle est dicte eslisible, elle est ja determinee par conseil. Car la chose qui est
            devant jugiee par conseil estre esleüe, elle est eslisible. Et il appert par ce, que
            chascun qui enquiert par conseil comment il ouvrera, il se arreste et cesse son
            inquisicion quant il a ramené et reduit le commencement de son inquisicion siques a soy
            meïsme et il a reduit soy meïsme a l'antecedent, c'est assavoir a la premiere chose ou
            il doit commencier son excecucion. Et est ce que il eslit premierement. Et que eleccion
            ensuive la determinacion de conseil il appert par les anciens gouvernemenz des citéz, de
            quoy Homerus le poëte parle en les ensuiant, et que les roys jadis denunceoient au
            peuple ce que ilz avoient conseillié et ceuls du peuple eslisoient. </p>
          <p>Et comme il soit
            ainsi que chose eslisible est conseillable et desirable et du nombre des choses qui sont
            en nostre puissance, donnans eleccion est desirer conseillable ou qui vient de conseil
            des choses qui sont en nostre puissance; car quant nous avons jugié par conseillier de
            ce qui est trouvé par l'inquisicion du conseil, nous desiron ce que est ainsi jugié et
            cest desir est eleccion. Or est ainsi a present diffinie eleccion grossement et non pas
            en la maniere que il est acoustumé a faire selon descripcion. Mais toutesvoies, ainsi
            soit, ou est, sa descripcion dicte universelment. Et aussi est il dit en quelles ou
            envers quelles choses est eleccion, et que elle est de choses ordenees a certaines fins. </p>
          
        </div><pb n="194"/>
        <div type="chapitre" n="10">
          <head>Il determine de volenté.</head>
          <p> Volenté est de la fin, si comme dit est; et semble a aucuns que volenté soit tousjours
            de ce que est par soy bien et qui est bien simplement et vraiement, et as autres il
            semble que volenté soit tousjours tant seulement de bien apparant. Mais ceulz qui dient
            que toute chose volentable et que l'en peut vouloir est par soy bien ne ont pas vray
            opinion. Car il s'ensuiroit que celui qui veult autrement que a droit vousist chose que
            l'en ne peut vouloir. Car selon cest opinion, tout ce que l'en peut vouloir est vray
            bien, et aucun veult mal; donques s'ensuit il que mal est bien. Item, l'opinion de ceuls
            qui dient que chose voluntable est bien tant seulement apparant n'est pas vraye; car il
            s'ensuivroit que nulle chose ne fust voluntable de sa nature, mais tant seulement selon
            apparance et selon ce que a chascun sembleroit. Et comme il soit ainsi que as uns est
            une chose voluntable et as autres une autre aucune fois contraire, il s'ensuiroit que
            chascune de <num>.II.</num> choses contraires seroit voluntable. Et puisque les deux
            opinions dessus dis ne plaisent pas et ne sont pas veritables, donques convient il dire
            que ce qui est par soy bien et qui est bien vraiement et proprement, tele chose est
            simplement et selon verité voluntable. Mais ce qui est voluntable non pas simplement et
            en verité, mais selon apparance, il est voluntable a celui a qui il le semble. Et pour
            ce, a un bon homme vertueus la chose li est voluntable qui est voluntable selon verité
            et qui est simplement bonne. Mais a un mauvais ou vicieus, toute chose li est voluntable
            qui est a son plaisir indifferanment, -- soit bien, soit mal. Et quant a cest propos, il
            est ainsi des bons et des mauvais comme il est des corps sains et malades; car ceuls qui
            sont bien <pb n="195"/> disposéz selon le corps jugent bien et selon verité des viandes
            et leur semblent bonnes celles qui leur sont saines; et ceuls qui sont malades et
            enfermes en jugent souvent autrement et les jugent autres et d'autre saveur. Et les
            choses qui sont doulces selon verité leur semblent aucunes fois ameres et les viandes
            chaudes leur semblent froides et les legieres pesantes ou au contraire, et ainsi des
            autres choses. Semblablement, celui qui est bon et vertueus, il juge droiturierement de
            toutes choses appartenans as operacions humaines et en toutes telles choses li appert la
            verité. Et la cause est car selon chascun habit vertueus les choses qui sont propres,
            convenables, bonnes et delitables pour tel habit, teles comment il sont veritablement.
            Et pour ce, a il aucunes fois moult grant difference entre le jugement du vertueus et le
            jugement du vicieus. Car le vertueus, en toutes choses ouvrables ou faisibles par quoy
            il voit et cognoist la verité et ce qui est bon a faire, et il meïsme est aussi comme
            regle et mesure de toutes ses operacions. Et moult de gens sont deceüs en ce; car ce que
            est bien selon verité ne leur semble pas estre bien, pour ce que il desirent comme bien
            tout ce qui leur est delitable et fuient comme mal toute tristece. </p>
        </div>
        <div type="chapitre" n="11">
          <head>Il monstre que vertus et malices sont voluntaires et exclude une erreur
            contraire.</head>
          <p> Puisque il est ainsi que la fin est voluntable ou que volenté est de la fin et que les
            choses conseillables et eslisibles sont du nombre de celles qui sont ordenees a la fin
            ou que conseil et volenté sont des choses ordenees a la fin, donques les operacions qui
            sont vers ou en telles choses ordenees a la fin, il convient que elles soient selon
            eleccion. Et par consequent il convient que elles soient voluntaires, et teles ou vers
            telles choses sont les operacions des vertus. Donques s'ensuit il que vertu est en nous,
            c'est assavoir, en nostre <pb n="196"/> volenté et nostre posté. Et semblablement est
            vice ou malice en nostre puissance; car en toutes choses es quelles ouvrer est en nostre
            posté, en celles meïsme non ouvrer est en nostre posté. Et en toutes choses es queles
            non ouvrer est en nostre posté, en celles meïsme ouvrer est en nostre posté et volenté.</p>
          <p>
            Et pour ce s'ensuit il que se ouvrer et faire certaine chose est bien, lequel faire est
            en nostre puissance, donques non ouvrer et non faire celle chose est mal qui est en
            nostre posté. Et se non faire ou non ouvrer certainne chose est bien qui est en nostre
            posté, donques non faire et non ouvrer tele chose est mal et est en nostre posté et en
            nostre volenté. Et se il est en nostre posté faire bonnes oeuvres ou malvaises et
            semblablement, se il est en nostre posté non faire les et par faire ou en faisant ou non
            faisant teles oeuvres nous sommes fais bons ou mauvais, donques s'ensuit il que il est
            en nostre volenté et posté estre honorables et bons ou mauvais et vicieus. Mais dire que
            nul n'est mauvais par sa volenté ou de sa volenté et que nul n'est bon ne beneuré contre
            sa volenté, le premier dit semble estre faux et le secont semble estre vray; car nul
            n'est beneuré contre sa volenté. Mais malice est voluntaire, ou autrement il convendroit
            doubter des choses devant dites <pb n="197"/> et ne devroit l'en pas dire que homme est
            principe et cause ou faisëeur de ses operacions, aussi comme il est cause et pere de ses
            enfans; mes que il en soit cause il appert par ce, car les choses dessus dites, c'est
            assavoir conseil, eleccion et volenté, sont principes et causes de noz operacions. Et ne
            avon autres principes ou causes en quoy nous puissons nos operacions reduire ou ramener
            fors es causes dessus dites, qui sont en nous meïsme et en nostre posté. </p>
          <p>Or est il ainsi
            que les choses desquelles les principes et causes sont en nostre posté, teles choses
            aussi sont en nostre posté et sont voluntaires. Et as choses maintenant dites font et
            portent tesmoignage et signe de verité aucunes ordenances propres que l'en seult faire
            en chascun bon hostel et aucunes communes ordenances que seulent faire les gouvernëeurs
            du peuple qui font les loys; car euls pugnissent et establissent painnes et affliccions
            a touz ceulz qui font mal quelz que il soient, se il n'i sont contrains par force ou se
            il ne le font par ignorance de laquelle il ne soient pas en cause. Et semblablement, ilz
            honorent ceuls qui font bonnes operacions, aussi comme se ilz vousissent par ce les bons
            atraire et conforter en bien et les mauvais retraire de mal faire et leur deveer. Et
            toutesvoies, verité est que nul ne s'efforse de persuader, admonester et enduire nous
            par painne, menace ou promesse ne autrement as operacions qui ne sont en nostre posté et
            qui ne sont voluntaires, aussi comme se il n'en fust mestier et que pour neent feroit
            l'en teles choses pour ce qu'il n'est pas en nostre posté. Si comme en esté par grant
            chaut, l'en ne dit pas a un homme ou deffent que il ne sue, ne a un malade que il ne se
            deule ou a <num>.I.</num> autre que il ne ait fain et ainsi de teles choses. Car neent
            moins le soustenon et souffron nous, non obstant teles persuasions ou deffenses. Et
            encor, pugnist l'en un homme pour ce que il fait par ignorance et pour son ignorance, se
            il est en cause de tele ignorance. <pb n="198"/> Si comme ceulz qui font mal et sont
            yvres, il doivent doublement estre blasmés et pugnis. Car le principe et la cause de
            tele ignorance estoit en celui qui se est enyvré, pour ce que il estoit seigneur et
            estoit en sa posté soy non enyvrer, et ainsi est cause de son ignorance. Et avecques ce,
            l'en pugnist ceuls qui sont ignorans d'aucunes choses qui sont es loys ou es drois,
            lesquelles il deüssent savoir et qui ne sont pas fortes a savoir. Et semblablement, fait
            l'en pugnicion en toutes autres choses de ceuls qui font mal par ignorance, laquelle est
            causee pour leur negligence comme ceuls en qui posté il estoit non ignorer. Car il
            estoient seigneurs, c'est a dire que il estoit en leur poësté estre diligens ou non
            diligens. </p>
        </div>
        <div type="chapitre" n="12">
          <head>Il repreuve .I. motif ou racine de l'erreur dessus dicte.</head>
          <p> Mais par aventure, vouldroit aucun dire que un homme est bien de tele condicion que
            par ce il est non diligent. Mais selon verité de ce que il sont devenus et fais telz, il
            en sont en cause, par ce que il vivent pereceusement et <pb n="199"/> sont remis et
            negligens et se esforcent trop peu de bien ouvrer. Et semblablement, de ce que aucuns
            sont injustes ou incontinens il en sont en cause, car les uns sont faiz telz et injustes
            pour les maulx que il sont acoustumés a faire. Et les autres sont faiz incontinens par
            ce que il ont vescu en potacions, en gloutonnies et en telz delis. Car en toutes choses
            les operacions que les gens hantent ou frequentent les font estre telz. Et ce appert
            clarement de ceulz qui mectent leur pensee, intencion et estude a quelconque
            excercitacion ou besoingne; car il profitent et approuchent ou viennent a perfeccion en
            teles choses par frequenter les operacions. Et pour ce, nul ne peut ignorer se il n'est
            insensible ou ydiot que universelment tous habiz sont fais et causés par ouvrer. Item,
            dire que un homme qui fait choses injustes ne vueille pas estre injuste ou que un qui
            fait adultere ou stupie ne vueille pas estre incontinent, c'est un dit desraisonnable.
            Car puisque il fait injustes operacions li voulant ou voluntairement et il n'est pas
            ignorant que par teles operacions il sera fait et devendra injuste, donques convient il
            dire que il est fait injuste li voulant ou voluntairement. Toutesvoies, puisque il est
            fait injuste, il ne cessera pas d'estre injuste pour ce se il le veult et ne sera pas
            juste quant il vouldra. Car celui qui est malade, il n'est pas en sa volenté d'estre
            sain quant il li plaira. Et toutesvoies, se il est cheü en tele maladie par ce que il
            vivoit incontinentement et desordeneement et ne obeïssoit pas as medicins, il est malade
            voulant et voluntairement. Car adonques, c'est a savoir, au dedevant, il estoit en sa
            volenté et posté estre malade ou que il ne fust malade. Mais puisque il a ja fais les
            excés et se est mal gouverné il n'est mes en sa volenté ou posté non estre malade.
            Semblablement celui qui a laissié aler et jecte une pierre, il ne li est pas possible de
            la remuer, <pb n="200"/> arrester ou retraire. Mais par avant il estoit en sa posté de
            la laissier aler et de la jecter. Car le principe et la cause de ce estoit en lui
            meïsme. Et en ceste maniere est il en celui qui est injuste et en celui qui est
            incontinent; car, au commencement, il estoit en leur posté que ilz ne fussent fais telz.
            Et pour ce sont il telz voulans et voluntairement; mais quant il sont ja fais telz, il
            n'est mes en leur posté d'estre non telz, c'est assavoir, non injustes et non
            incontinens. </p>
          <p>Et aveques ce, il n'est pas ainsi tant seulement des malices de l'ame, que
            elles sont voluntaires, mais encor en aucunes gens sont voluntaires les malices ou les
            vices du corps. Et teles sont toutes celles pour quoy nous blasmon ou vituperon aucunes
            personnes. Verité est que nul ne doit blasmer ceulz qui sont laiz ou corps de leur
            nature, mais ceulz qui sont laiz et tors par mauvaise peresce et par leur negligence,
            yceuls sont a blasmer. Semblablement est il de toute foiblesce, debilité ou laidure ou
            perdicion d'aucun sens ou d'aucun membre; car nul ne doit improperer ou reprouchier a un
            homme ce que il est aveugle se il est tel de nature et de nativité ou par cause de
            maladie ou par une plaie. Mais l'en a de telz gens pitié et misericorde. Mais de celui
            qui seuffre tele chose par trop boire vin ou par aucun autre incontinence, tout homme le
            devroit blasmer et vituperer. Et par ce appert que des malices du corps qui sont ou ont
            esté en nostre posté, l'en est blasmé et vituperé et non pas de celles qui sont en
            nostre posté et donques s'ensuit il que en autres choses, c'est assavoir, en celles qui
            appartiennent a l'ame, les malices de quoy l'en est blasmé ou vituperé sont en nostre
            posté et voluntaires. </p>
        </div>
        <div type="chapitre" n="13">
          <head>Il exclut et repreuve un autre motif ou racine de l'erreur dessus dite.</head>
          <p> Et si aucun disoit ainsi: que tous desirent bien apparent et qui leur semble et appert
            estre bien et il ne sont pas seigneurs de leur fantasie, c'est a dire, que il n'est pas
            en leur posté comment il leur appere ou ainsi ou autrement; mais tel comme chascun est,
            tele chose ly semble et appert la fin et le <pb n="201"/> bien a quoy il doit tendre
            pour lors et que il doit poursuir, cest dit n'est pas veritable. Car, se chascun mauvais
            est cause aucunement a lui meïsme de tel habit et disposicion que il a en soy, si comme
            il est dit ou chapitre precedent, donques s'ensuit il que il meïsme soit cause
            aucunement de celle fantasie ou apparance. Et se ilz disoient ainsi que nul n'est
            voluntairement cause du mal que il fait, mais il fait tele operacion pour ignorance de
            la fin, car il cuide par ce obtenir tresgrant bien et li semble que la fin pourquoy il
            le fait soit bonne, mais ce que il desire tele fin, ce n'est pas en sa pure volenté et
            puissance; car, tout ainsi comme a ce que <num>.I.</num> homme ait bons yex et bonne
            veüe par quoy il juge bien des couleurs et que est bel ou lait, il convient que la bonté
            de la veüe soit nee en luy et que il le ait de nature, semblablement a ce que un homme
            ait bon voiement ou bonne veüe de l'ame dedenz ou de l'entendement, il convient que elle
            soit en luy nee et a luy donnee de nature. Et par ce il discernera et jugera
            droiturierement quelle chose est bien et la desirera selon verité. Et celui est bien né
            qui a tele disposicion en soy bien nee et bien entee de sa nativité et de nature. Car ce
            qui est tres excellent bien et tresgrant et lequel nul ne peut prendre, recevoir ou
            avoir par aide de autre et lequel il ne peut aprendre ou aquerir par soy meïsme, mais
            tel et quel comment il est né en chascun, tel le a et avra en sa vie. Et ainsi avoir en
            soy tele chose bien nee et tres bien indite ou entee de nature, c'est parfaicte et vraye
            et bonne nativité. Mais se il estoit ainsi, que telz diz fussent <pb n="202"/> vrais,
            comment pourroit il estre que vertu fust plus voluntaire que malice? </p>
          <p>Car a tous deux,
            c'est assavoir, au bon et au mauvais, la fin leur semble et appert bonne et leur vient a
            plaisir semblablement et par une meïsme cause, soit par nature ou autrement, comment que
            ce soit. Et les autre choses ou moiens, il les raportent, ordennent et adrescent a la
            fin; semblablement, le bon homme et le mauvais, comment que ce soit, ou par nature ou
            autrement. Donques se l'en dit ainsi, que la fin ne appert pas bonne par nature en
            quelconque maniere, mais que a chascun la fin li appert bonne que il a en soy meïsme et
            par soy meïsme acceptee voluntairement; ou se l'en dit que la fin est naturele et appert
            bonne par nature, et que en procurant telle fin l'en oeuvre par volenté et par ce est un
            homme fait vertueus et en ceste maniere est vertu voluntaire; donques s'ensuit il que
            malice n'est pas moins voluntaire. Car au mauvais semblablement li appartient ce que dit
            est. Et quant en ses operacions que il ordene en la fin et aussi quant est en la fin.
            Donques se il est ainsi comme la partie adverse disoit, c'est assavoir, que les vertus
            soient voluntaires; car, de ces habiz que nous avons de nature, nous en sommes
            aucunement et en partie cause. Et aussi sommes cause de ce que par telz habis nous
            sommes ainsi disposés et par nous est que nous establisson et meton tele fin. Donques,
            s'ensuit il, puisque les vertus sont pour ce voluntaires, que les malices soient aussi
            voluntaires; car il est semblablement de l'un comme de l'autre.</p>
          <p> Or avon donques ainsi
            dit en commun et generalment des vertus et avon mis leur gerre grossement et avon dit
            comment il sont moiennes ou en moien <pb n="203"/> ou moienneresses et que elles sont
            habis. Et de quelles ou par quelles operacions elles sont engendrees, faites et causees.
            Et que selon elles meïsmes en tant comme vertus elles sont operatives a cause de
            semblables operacions, comme sont celles par quoy elles sont causees; et que elles sont
            en nostre posté et sont voluntaires, c'est assavoir, electives; car par elles eslit l'en
            si comme droite raison commande et dicte. Mais toutesvoies, les operacions et les habis
            ne sont pas voluntaires semblablement. Car des operacions nous sommes seigneurs et sont
            voluntaires et en nostre posté des le commencement jusques en la fin, c'est assavoir,
            avant que les habis soient engendréz et causéz et aprés aussi. Car et devant et aprés,
            nous povon regarder et savoir les singulieres ou particulieres circonstances et
            operacions. Mais des habis, nous en sommes seigneurs des le commencement et de leur
            principe ou cause, c'est assavoir, des operacions par quoy il sont fais et engendréz. Et
            par teles operacions acroissent les habiz; mais l'acroissement ou addicion qui est faite
            par chascune singuliere operacion n'est pas cogneüe. Et est semblable comme des maladies
            qui sont causees par operacions voluntaires. Mes pour ce que il estoit en nostre posté
            user ainsi ou non et faire teles operacions ou non faire, pour ceste cause sont telz
            habiz vertueus et les vicieus voluntaires. Donques en reprenant, nous diron aprés de
            chascune vertu quelles elles sont et en quelles choses et en quelle maniere. Et avecques
            ce, nous manifesterons et declarerons quantes il sont et premierement nous diron de
            fortitude. </p>
        </div>
        <div type="chapitre" n="14">
          <head>Il commence traictier de fortitude et premierement en enquiert la matiere ou
            object de ceste vertu.</head>
          <p> Il a esté dit que fortitude est moienne entre paours et hardiesces. Or est il ainsi
            que nous craingnon et avon paour de choses terribles; et teles choses, quant a dire
            simplement et generalment, ce sont maulx. Et pour ce les <pb n="204"/> philosophes en
            determinant et diffinissant quele chose est paour, dient que paour est expectacion ou
            supposement de mal avenir. Et pour ce nous touz avon paour des malx, comme sont mauvais
            opinion ou diffame de nous et souffrecté ou povreté et maladie et inimitié ou estre hay
            et la mort. Mais la vertu de fortitude n'est pas vers tous maulx; car aucuns maulx sont
            lesquelz il convient craindre simplement et est bien de avoir en paour, et qui ne les
            craindroit ce seroit mal; si comme seroit mauvais opinion ou mauvaise renommee ou
            infame. Car celui qui craint tele chose, il est honneste, vergondeus de mal faire. Et
            qui ne craint tel chose, il est senz vergonde et deshonneste. Et dient aucuns que tel
            homme est fort, mais c'est improprement dit et est pour ce que il a une condicion
            semblable aucunement a celui qui est fort, car il n'est pas paoureus. Mais par aventure
            ne convient il pas craindre souffreté ou povreté ne maladie ne universelment quelconques
            maulx lesquelz seulent avenir non pas par malice ne par celui a qui il aviennent. Item,
            celui qui n'a pas paour de teles choses, il n'est <pb n="205"/> pas pour ce fort. Mais
            nous dison que il est fort par similitude, car il est aucuns qui sont paoureus et couars
            es perilz des batailles et sont tres hardiz de largement despendre. Aprés se aucun a
            paour que l'en ne face injure a ses enfans ou a sa femme ou que l'en ne ait envie sus
            luy ou d'aucune tele chose, pour ce n'est il pas a dire couart. Et aussi se un homme ose
            bien actendre les perilz de estre batu, pour ce n'est il pas a dire fort. Or convient
            donques dire en quelles ou vers quelles choses terribles l'en doit dire un homme fort.
            Et pour certain, teles choses doivent estre tres grandement terribles, car nulz ne
            soustient tres grans perilz plus que fait celui qui est fort.</p>
          <p> Or est il ainsi que la
            mort est la tres plus terrible chose qui soit, car c'est le terme et la fin de ceste
            vie. Et semble que celui qui est mort ne sente aprés la mort ne bien ne mal. Et ne
            sembleroit pas <num>.I.</num> homme estre fort ou preuz pour non craindre ou soustenir
            mort en chascun cas ou pour chascun negoce, si comme en la mer ou en une maladie. Mais
            en quelles choses, donques? Pour certain, en tres bonnes. Et telz sont ceuls qui
            soustiennent peril de mort en bataille pour le bien commun. Car c'est en un peril
            tresgrant et tres bon. Et a ce se acordent les honneurs que l'en seult faire a telz gens
              <pb n="206"/> es cités et es monarchies. Et ainsi, celuy est principalment dit fort
            qui se met es perilz de bonne mort. Et en telz perilz qui viennent soudainnement. Et
            communelment, telz sont les perilz qui adviennent es batailles ou guerres. Mais encore
            aveques ce, celuy qui est fort se contient senz paour es autres perilz de mort, si comme
            en la mer ou es maladies. Et non pas en tele maniere ne pour tele cause comme font les
            mariniers; car ceuls qui sont fors en telz cas ne ont pas esperance d'eschaper ou
            evader, et ne font force de tele mort souffrir et sont constants sens perdre pour ce
            usage de raison. Mais les mariniers sont senz paour pour ce que il ont esperance de
            evader et eschaper du peril. Car il ont experience que pluseurs fois ont passés telz
            perilz. Et avecques ce, ceuls qui ont ceste vertu de fortitude il emprennent
            vigueureusement et courageusement les perilz es quelz est tele vertu, ou la ou c'est
            bien de morir. Mais en teles corruptions, c'est asavoir, morir en mer ou par maladie, il
            n'y a ne l'un ne l'autre. </p>
        </div>
        <div type="chapitre" n="15">
          <head>Il determine du fait ou operacion de fortitude.</head>
          <p> Une chose est terrible a <num>.I.</num> homme qui n'est pas terrible a l'autre, et
            n'est pas une meïsme chose terrible a tous. Et est aucune chose qui excede <pb n="207"/>
            et passe posté ou faculté humaine. Et doit estre terrible a tout homme qui a
            entendement. Mais en ce qui est terrible et ne excede pas faculté humaine, il y a
            difference selon ce que la chose est plus grande ou plus petite ou que elle est plus ou
            mains terrible. Et semblablement est il es choses que l'en ose. Or est celui qui est
            fort ou preux de tele condicion que il ne se esbahist pas et est senz paour en la
            maniere que bon homme peut estre; car teles choses grandement terribles il les craint en
            la maniere que il les convient craindre. Et non obstant la paour, il les soustient ou
            emprent, si comme raison la dite et le vult et pour bien, car c'est la fin de vertu; mes
            l'en peut craindre une chose terrible plus que il ne appartient ou mains que il ne
            appartient. Et encore peut l'en craindre aucunes choses comme terribles qui ne sont pas
            terribles. Et en ceste maniere les pecheurs et vicieus craingnent et ont paour aucune
            fois d'une chose qui ne fait pas a craindre ou en la maniere que elle n'est pas a
            craindre ou quant il n'est pas temps de la craindre ou en deffaillant ou en aucune autre
            circonstance. Semblablement est il es choses ou vers les choses ausibles, c'est asavoir,
            que l'en peut oser et non craindre. Donques celui qui soustient les choses que il
            convient soustenir et craint celles qui sont a craindre et pour la fin que il appartient
            a faire et en maniere convenable et quant temps en est, et aveques ce, qui ose et
            emprent les choses que il convient oser et emprendre et en la maniere que il convient,
            et ainsi des autres circonstances, tel homme est fort. Car le fort oeuvre et seuffre
            toutes choses selon la dignité de sa vertu et si comme raison juge et dite. Or est il
            ainsi que la fin de toute operacion est selon la nature de l'abit de quoy tele operacion
              <pb n="208"/> procede et est causee, et l'abit ou vertu de fortitude est bon a celui
            qui est fort. Donques luy est la fin de tel habit bonne; car chascune chose est dite
            bonne ou mauvaise par raison de la fin a quoy elle est ordenee. Donques s'ensuit il que
            le fort soustient et oeuvre tout ce que il fait selon fortitude pour bien et pour bonne
            fin quant a luy. </p>
        </div>
        <div type="chapitre" n="16">
          <head>Il determine de fais ou operacions de vices opposites a fortitude.</head>
          <p> Or dison aprés des vicieus. Et premierement quant est a superhabondance; celui qui du
            tout est senz paour et ne craint chose qui soit, tel vice ne a point de nom. Car, si
            comme nous avon dit devant, moult de vices sont qui ne sont pas nommés. Car se aucun
            estoit qui ne crainsist chose du monde ne mouvement ou tremblement de la terre ne
            inundacions ne autres choses terribles et horribles, il seroit forsené ou il seroit
            comme celui qui ne sentiroit nulle douleur. Et telz gens selon les poëtes estoient ceulz
            d'un paÿs appellé Celte. Mais celui qui craint aucunes choses et, toutesvoies, il excede
            et superhabunde en oser ou en emprendre vers les choses terribles, il est appellé hardi
            ou trop hardi. Et souvent avient que un homme orgueilleux semble estre hardy et faint
            avoir en soy la vertu de fortitude. Et en la maniere que le fort ou le hardy se contient
            et se porte en choses terribles; et tel comme il est, l'orgueilleus veult estre veü tel
            et sembler et apparoir tel. Et <pb n="209"/> ensuit le fort et fait comme fort et comme
            hardy, la ou il peut et la ou il ne voit peril. Et pour ce, moult de telz orgueilleus
            semblent estre fors et hardis et il sont vrays couars et paoureus; car ilz se monstrent
            hardis en petites choses la ou il n'a comme nul peril et il ne oseroient soustenir
            choses terribles. Et celuy qui superhabonde et excede en craindre et en avoir paour, il
            est appelé paoureus, car il craint les choses qui ne sont pas a craindre et en la
            maniere que il ne sont pas a craindre. Et toutes les deffautes des autres circonstances
            l'ensuivent. Et celui meïsme qui superhabunde et excede en avoir paour, aussi deffaut il
            en oser. Mais son vice est plus manifeste et monstré en excés de paour que en deffaute
            de oser. Et la cause est, car la paour li donne tristeces qui manifestent cele paour. Et
            en verité celui qui est paoureus est plein de desesperance; car il craint que il ne li
            mespreigne en toutes choses. Mais le fort, au contraire, en osant et emprenant et
            soustenant est tousjours de bonne esperance.</p>
          <p> Donques les habis du paoureus et du trop
            hardi et du fort sont es passions ou vers les passions dessus dictes, ce sont paours et
            hardiesces. Mais c'est differentement. Car les uns, ce sont les vicieus, superhabundent
            et deffaillent; et l'autre, c'est le vertueus, se ha et contient en maniere moienne, et
            ainsi comme il convient. Et les fols hardis sont au premier de grant ou preste volenté
            avant les perilz. Mais quant il sont es perilz et ou fait, ilz deffaillent. Mais au
            contraire, les fors es operacions et fais perilleus sont aguz et aspres, constans et
            perseverans. Et au devant il sont paisibles senz estre esmeüs. </p>
          <pb n="210"/><p>
               Si comme il
            est dit devant, fortitude est moienne ou moienneresse vers les choses ausibles ou que
            l'en peut oser at vers les choses terribles, et est es perilz qui sont devant diz. Et
            aveques ce, comme dit est, fortitude desire bien et soustient les perilz pour bien
            honeste ou a fin que chose laide et deshonneste ne adviengne. Par ce peut apparoir que
            morir pour fuyr povreté et souffreté ou pour douleur de ce que l'en ne peut avoir la
            chose delitable que l'en desire et convoite ou pour aucune autre tristece, ainsi morir
            n'est pas operacion de fort ne selon la vertu de fortitude. Mais est operacion et fait
            de paoureus; car fuir choses penibles et laborieuses, ce est une mollesce et vient de
            feminin et de chetif courage. Et d'autre partie, nul ne soustient tel mort pour bien
            honeste, mais pour eviter painne. Donques est fortitude tele chose comme dit est. </p>
        </div>
        <div type="chapitre" n="17">
          <head>Il fait mencion de .V. autre manieres de fortitude non vraie et en determine la
            premiere.</head>
          <p> Senz la vraie fortitude devant dite il sont autres fortitudes selonc <num>.V.</num>
            manieres. Et premierement est une fortitude appellee politique ou civile. Et resemble
            moult et plus que les autres a la vraie fortitude. Car communelment ceulz qui ont tele
            fortitude, ce sont les citoiens qui soustiennent les perilz es batailles pour cause de
            eviter les increpacions, blasmes et reprouches qui sont establies et ordenees es loys du
            paÿs contre ceulz qui es batailles se portent mal; et aussi pour avoir les honneurs qui
            sont par les loys ordenés a ceulz qui s'i contiennent viguereusement. Et pour ce, es
            cités ou sont tels estatus et teles loys par quoy les paoureus couars sont senz <pb n="211"/> honeur, vituperés ou deshonoréz et les fors honoréz, pour certain ileques
            sont trouvés gens tres excellens en ceste fortitude. Et a cest propos Homerus le poëte,
            en descrivant la bataille de Troye, raconte et parle de Dyomedes, un duc de Grece et de
            Hetor, un duc de Troye. Et met que ilz estoient telz et avoient tele fortitude comme dit
            est. Car Hetor parloit ainsi: <q>« Ha, »</q> disoit il, <q>« se je me porte mal, Polidamas le me
            reprochera et m'en reprendra. » </q>Et Dyomedes parloit ainsi: <q>« Ha, »</q> disoit il,  se je me
              porte mal, encor vendra le jour que Hetor s'en ventera entre les Troienz et dira, <q>«
            Dyomedes s'en est fuy devant moy. »</q> <q>« Et ceste fortitude civile approuche et ressemble a
            la vraye fortitude dessus dite, qui oeuvre selon vertu et est vertu. Car ceste ici
            oeuvre pour paour de laidure et de vitupere, ou pour desir de honeur. Et est pour grace
            et a fin d'avoir honeur et de eviter reprouvier et laidure.</q></p><p><q> Encor peut l'en bien mectre
            senz fortitude politique ou dire que elle se estent a ceulz qui se combatent pour ce que
            ilz sont contrains de leur princes par menaces. Et telz sont pires que les autres dessus
            diz, en tant car il ne font pas ce pour cause de vergoingne ne pour paour de vitupere ou
            pour fuir laidure; mais pour fuir tristece et douleur ou damage, car les seigneurs les
            contraingnent par ce. Et par tele maniere disoit Hetor as <pb n="212"/> Troyens: « Se je
            puis entendre, »</q> disoit il, <q>« que quiconques ait paour ou s'enfuye senz fait de
            bataille, il ne avra pas pouoir souffisant de eviter les chiens. » </q></p>
          <p>Item, ceuls font
            ouvrer de tele maniere de fortitude qui commandent que l'en se combate. Et qu'il batent
            presentement ceuls qui s'en veulent fuir, et qui ordeinent fossés ou aucuns telz
            empeschemenz afin que l'en ne puisse fuir. Et toutesvoies, toutes teles choses les
            contraingnent et il convient avoir la vertu de fortitude, non pas par neccessité de
            contrainte, mais pour contemplacion de bien. </p>
        </div>
        <div type="chapitre" n="18">
          <head>Il determine de la seconde maniere de fortitude non vraye.</head>
          <p> Il semble que experience des besoignes que l'en a veües en pluseurs fais singuliers
            soit fortitude. Et pour ce Socrates cuida que fortitude fust une science. Et telz sont
            les gens en toute autres choses; et pour ce les chevaliers semblent estre fors et avoir
            la vertu requise en batailles. Car es batailles aviennent pluseurs choses qui semblent
            grandement terribles et perilleuses a ceulz qui ne sont pas expers, et il ne sont pas
            teles. Et les chevaliers scevent bien que ce sont choses vaines et qui ne font a
            craindre. Et pour ce, les chevaliers qui ne craingnent pas teles choses semblent estre
            hardiz et fors a ceulz qui ne scevent de teles choses quelles elles sont. Item, telz
            chevaliers expers peuent moult de choses faire en grevant leurs ennemis. Et se peuent
            garder de souffrir et de estre grevéz de eulz pour leur experience. Et se peuent <pb n="213"/> garder des coups et peuent bien ferir et se peuent bien contenir as armeüres
            et user en prestement et appertement. Et les ont teles que ilz sont tres fortes et tres
            proffitables ou convenables a faire et a non souffrir, c'est assavoir, a ferir et a soy
            garder. Et donques tout aussi comme gens armés se combatent contre gens non armés, ainsi
            se combatent telz contre les armés non expers et aussi comme un champion bien apris
            contre un ignorant ou ydiot. Car en batailles les tres plus fors ne sont pas les mieulx
            combatans, mais ceulz qui par acoustumance sont puissans de user des armes et qui ont
            les corps agiles et abiles a ce. Et telz chevaliers qui sont hardis pour l'experience
            que il ont eüe, il sont paoureus quant le peril excede et seürmonte leur industrie, leur
            art et leur science. Et quant il avient que il ne sont pas assés grant multitude ou que
            ilz ne sont pas appareilliéz a souffisance pour eviter le peril par combatre, adonques
            il deffaillent et s'enfuyent les premiers. Et se ceuls qui ont fortitude civile, les
            citoiens, perseverent et demeurent et ilecques meurent. Et tele chose avint a ceulz de
            la cité de Hermon; car en la bataille ou ilz estoient, il leur sembla que laide chose
            estoit fuyr et que la mort estoit mieulx a eslire que sauver sa vie par tele maniere. Et
            les autres, c'est asavoir, les chevaliers qui se combatoient en leur compaignie, se
            mectoient au commencement bien avant es perilz, aussi comme les mieulx vaillans. Et
            quant ilz cognurent et apparçurent les ennemis estre les plus fors, il fuyrent la mort
            et ce eslirent et amerent plus que a fuir laidure et vilonnie. Mais celui qui est fort
            et a la vraye fortitude n'est pas tel. </p>
          
        </div><pb n="214"/>
        <div type="chapitre" n="19">
          <head>Il determine de la tierce maniere de fortitude non vraye.</head>
          <p> Les communes gens aucuns mectent fureur sus une espece de fortitude. Et leur semble
            que ceulz sont fors qui oeuvrent par fureur et qui impetueusement et hardiement courent
            sus a leurs adversaires, en la maniere que les bestes sauvages font contre ceuls qui les
            ont navrees ou veulent navrer. Et pour ce les fors ont semblance de fureur, car fureur
            est tres impetueuse quant as perilz. De quoy disoit Homerus le poëte en racontant comme
            <num>.I.</num> autre enseignoit Hetor pour combatre et li disoit ainsi: <q>« Met vertu et
            la mesle avecques fureur, et esdresce et met en oeuvre et vertu et fureur. »</q> Et dit
            Homerus que Hector monstroit la forte et aspre vertu de lui par chascune de ses
              <num>.II.</num> narines, par lesquelles on veoit le sanc esboullir. Et toutes teles
            choses signifient esdrescement de fureur et impetuosité.</p>
          <p> Donques est il ainsi que ceulz
            qui ont vraye fortitude euvrent pour bien, et fureur y fait et adjouste aucune chose
            aussi comme en aide. Mais les bestes sauvages se combatent pour tristece et pour les
            plaies que ilz ont ou pour la paour de les avoir; car se ilz estoient ou bois ou en une
            palu, ilz ne s'en mouvroient pas pour eulz aler combatre. Donques ce que il sont esmeües
            a faire par douleur et fureur n'est pas operacion de fortitude. Et aussi au devant il ne
            consideroient pas ne ne veoient les perilz a venir. Et se tous ceuls qui soustiennent
            perilz et painnes par fureur ou autre passion estoient fors de vraie fortitude, les
            asnes le seroient; car quant ilz ont grant fain, ilz ne se partent ne laissent la
            pasture pour estre menaciéz ne pour estre batus. Et encore voion nous que les adulteres
            qui convoitent les femmes des autres font moult de hardiesces pour leur concupiscence.</p>
          <pb n="215"/><p>
               Donques les choses que l'en fait par impulsion et mouvement de douleur
            ou de fureur ou de autre passion quant as perilz soy sousmetre ne sont pas faites par la
            vertu de fortitude. Mais toutesvoies, entre les passions, celle qui est pour fureur ou
            fureur est la plus tres naturele et la plus propice a vraye fortitude, supposé que tele
            fortitude preingne au devant eleccion et pour la fin deüe. Et les hommes qui sont
            courrouciéz et aïriéz, ilz ont en eulz douleur. Et quant il pugnissent, il se delictent
            et se combatent viguereusement, mais neent moins ilz ne sont pas fors de vraie
            fortitude; car il ne le font pas pour bien ne en la maniere que raison le desire, mais
            il le font pour passion de douleur ou de yre. Et toutesvoies, ont il aucune chose
            semblable a ceuls qui ont vraie fortitude. </p>
        </div>
        <div type="chapitre" n="20">
          <head>Il declare la quarte et la quinte maniere de fortitude non vraye.</head>
          <p> Ceuls qui font teles choses pour ce que ilz sont de bonne esperance, il ne sont pas
            fors de vraie fortitude; mais en sont differenz, car, pour ce que ilz ont eües pluseurs
            victoires, ilz se confient et ont grant esperance quant ilz sont en telz perilz. Et sont
            semblables a ceulz qui ont vraie fortitude; car les uns et les autres sont hardis, mais
            ceulz qui oeuvrent par vertu sont hardis pour les causes dessus dites. Et ces ici sont
            hardis pour ce que il cuident estre les plus vaillans et reputent que leurs adversaires
            ne leur peuent nuyre ne faire avoir a souffrir. Et telz hardiesces font aucunes fois
            ceulz qui sont yvres; pour leur yvresce il sont faiz bien esperans. Et quant les choses
            ne adviennent pas teles comme ilz esperoient, il s'enfuient. Mais comme nous avon dit
            devant il appartient au vrai fort soustenir les choses terribles <pb n="216"/> qui sont
            a soustenir a homme. Et ne tient conte de choses qui sont terribles tant seulement selon
            apparance. Et ce que il soustient, ce est pour optenir ou pour eviter pechié et laidure
            et pour ce semblent mieulx avoir la vertu de fortitude; et elle se monstre plus en ceulz
            qui sont senz paour et senz perturbacion es choses terribles qui viennent soudainement
            et despourveüement que se teles choses estoient sceües et manifestees devant. Et
            semblent plus venir et estre causees de habit de vertu. Car ce que aucun eslit et fait
            de longue preparacion devant manifeste et que il delivre par raison a grant leisir et
            par cogitacion ou pensee, il semble mainz estre fait selon habit. Mais les choses faites
            soudainement semblent estre faites selon habit. Item, les ignorans aucune fois semblent
            estre fors et ne sont pas loing de ceulz qui sont fors pour bonne esperance; mais il
            sont pires en tant comme il ne ont en eulz nule dignité ou espece de bien. Car ceulz qui
            ont esperance quant il sont ou fait de bataille, il arrestent et demeurent par aucun
            temps. Mais ces ici qui sont ignorans et deceüs, si tres tost que la chose est autre que
            il ne cuidoient ou pensoient, adonques il s'en fuyent. Et tele chose avint a ceuls de
            Argie, qui cheyrent en mains de larrons quant ilz aloient contre ceuls de Syconie. Or
            appert il donques comme aucuns sont dis fors selon aucune qualité ou similitude en quoy
            il s'ensuyvent ceuls qui ont vraie fortitude. Et pour ce cuident aucuns que il soient
            vrais fors. </p>
          
        </div><pb n="217"/>
        <div type="chapitre" n="21">
          <head>Il determine la maniere come fortitude resgarde delectacion et tristece.</head>
          <p> Fortitude est vers hardiesces et paours et en ces choses, et non pas semblablement;
            car elle est vers paour ou en paour des choses terribles. Et la cause est car celui qui
            en teles choses terribles a bon courage et n'est pas troublé ne esbahi, mes se contient
            et se porte si comme il appartient, il se monstre mieulx estre fort que en hardiesces,
            et donques comme dit est, les gens sont diz et appeléz fors principalment par ce que ilz
            soustiennent choses tristes et en les soustenant. Et pour ce, fortitude est aussi comme
            chose triste et a fortitude tristece annexe et adjointe aveques soy. Et pour ce est elle
            loee et a loer justement et par raison; car, comme dit est, c'est plus fort de soustenir
            tristeces ou choses tristes que n'est soy abstenir de choses delectables. Mais non
            obstant tele tristece, la fin des operacions qui sont faites selon fortitude est
            delectable. Mais pour cause des grans tristeces que l'en soustient en tel fait par
            plaies et teles choses, celle delectacion est aussi comme evanoye et absorbee et ne la
            sent l'en pas. Et est une telle chose comme ce qui advient a ceulz qui se combatent tous
            nuz en certains esbatementz et excercitacions, comme seroient par aventure tornoiemenz,
            car la fin pour quoy en esperance il seuffrent tel labeur, elle leur est delectable, si
            comme est avoir une coronne ou aucuns honneurs; mais estre batus et feruz, ce leur est
            grant painne et grant douleur se ilz sont sensibles et se il ont char. Et tout tel
            labeur leur donne grant tristece. Et pour ce que il seuffrent moult de painnes et de
            tristeces et si grandes, la delectacion que il ont en esperance de celle fin leur semble
            comme neent ou regart des poinnes que il endurent. Et tele chose avient il ou fait de
            fortitude; car la mort et les plaies donnent <pb n="218"/> grans tristeces a celui qui
            est fort, combien que il les soustiengne de volenté. Mais il les veult soustenir et
            souffrir pour bien ou pour eviter laidure de pechié. Et de tant comme il a en soy toute
            tele vertu parfaitement et que il est plus beneuré, en tant a il plus grans tristeces
            quant il meurt; car tel homme est tres digne de vivre et de grans biens avoir. Et
            aveques ce, il est privé par la mort des tres grans biens que il a de present. Et il
            scet et cognoist tout ceci. Donques est ce chose tres triste. Mais pour ce, se il
            soustient telz perilz et teles tristeces il ne doit pas estre dit mains fort, mais plus;
            car ou fait de bataille il eslit plus cest grant bien et par devant les autres biens
            dessus diz. Donques ne oeuvre l'en pas delectablement en toutes vertus; car en aucunes
            operacions de fortitude, il ne a delectacion fors en tant comme l'en actaint a la fin.
            Mais par aventure les tres bons chevaliers qui sont excellens en fortitude militaire, il
            ne sont pas telz. Mais avient souvent que ceulz qui mains approuchent de la vertu de
            fortitude sont les meilleurs en tel chevalerie et ne ont en eulz nul autre bien. Et sont
            préz et appareilliéz et se exposent hardiement as perilz et parmuent leur vie a petit
            gaaing. Or avon donques parlé <pb n="219"/> de fortitude en tant comme dit est. Et par
            les choses dessus dites, l'en peut asséz prendre la diffinicion de fortitude grossement
            et savoir que ce est. </p>
        </div>
        <div type="chapitre" n="22">
          <head>Il commence a determiner de la vertu d'actrempance : elle est en delectacions
            de touchier et de gouster.</head>
          <p> Aprés ce que nous avons dit de fortitude nous dirons de actrempance; car il semble que
            ces <num>.II.</num> vertus soient es puissances ou parties de l'ame qui sont
            irraisonnables ou irracioneles. Or avon nous dit devant que actrempance est moienneresse
            vers delectacions et les modere. Et que elle est moins et non pas semblablement vers
            tristeces. Et avon dit ainsi que desactrempance est en ces choses meïsmes. Or dison
            donques et determinon maintenant en quelles delectacions est ceste vertu. Et doit l'en
            savoir que les delectacions sont ainsi divisees; car les unes resgardent l'ame et les
            autres le corps ou sont corporeles. Si comme seroit de ce que aucun a amour de honeur,
            un autre a <pb n="220"/> amour de discipline et de science. Et chascun de cez ici
            s'esjoïst et se delicte en la chose que il aimme. Et de ceste delectacion ici le corps
            ne en sent ou sueffre aucune chose principalment, mais la pensee s'i delicte. Or est
            verité que ceulz qui ont teles delectacions, il ne sont pas pour ce dis actrempés ne
            desactrempés. Et semblablement est il de telz autres quelzconques delectacions qui ne
            sont pas corporeles, si comme ceulz qui aimment fables et se delictent en racontemenz et
            en narracions de choses inutiles et en telz choses usent leurs jours et gastent leur
            temps. Car telz genz nous les appellon jauglëeurs et ne dison pas que ilz soient
            desactrempés. Et ainsi est il de ceuls qui ont tristeces desordenees pour perte de leur
            pecune ou de leur amis, car nous ne dison pas que ilz soient desactrempéz. Donques est
            actrempance vers les delectacions corporeles et non pas vers toutes. Car ceulz qui se
            esjoïssent es choses que ilz voient, si comme en couleurs, en figures, en escriptures ou
            paintures, ilz ne sont pas diz pour ce actrempéz ne desactrempéz, ja soit ce que en
            teles choses l'en se doit esjoïr et delicter selon ce que il convient et appartient. Et
            y peut l'en soy avoier selon superhabundance et selon deffaute. Semblablement en choses
            qui sont en oïr, ceulz qui se esjoïssent et delitent superhabundanment et trop en
            melodies de vois humaines et de sons faites par instrumenz, nul ne les dit pour ce
            desactrempés. Et ceuls qui en teles choses se ont et se contiennent comme il convient et
            appartient, nul ne les dit pour ce estre actrempés. Et ainsi est il en sentir odeur
            quant est de soy et tousjours fors selon accident et pour autre cause. Car ceuls qui se
            esjoïssent trop en odeurs de pommes ou de roses ou de choses aromatiques, nous ne dison
            pas que pour ce ilz soient desactrempéz. Mais ceuls qui se delictent trop en odeurs
            d'aucuns oingnemenz ou d'aucuns potages ou sausses, il doivent mieulx estre diz
            desactrempéz, pour ce que ceulz qui sont desactrempéz en touchier et en gouster se
            esjoïssent de teles choses, car par ce leur vient rememoracion et se recordent des
            choses concupiscibles. Et ce peut l'en <pb n="221"/> veoir par ceulz qui ont grant fain
            se delictent en l'odeur des viandes. Et soy esjoïr trop en teles choses est operacion de
            homme desactrempé; car la chose que tele odeur represente li est concupiscible. Et
            verité est que les autres bestes ne se delitent pas selon les <num>.III.</num> sens
            corporelz dessus diz, fors tant seulement selon accident. Car les levriers ne se
            esjoïssent pas des odeurs des lievres par raison de telle odeur, mais pour mengier les
            lievres. Et aussi le lyon ne se esjoïst point en oïr la voiz du buef pour la voiz, mais
            pour le buef mengier; car par la voiz il sent et cognoist que le buef est pres de lui et
            pour ce semble il que il se esjoïsse de celle voiz. Semblablement, quant le lyon voit ou
            treuve <num>.I.</num> cerf ou une chievre sauvage, il ne se delicte pas en veoir les,
            fors pour ce que il espere mengier les. Il appert donques que actrempance et
            desactrempance sont en teles et vers teles delectacions en quelles les autres bestes
            communiquent aveques homme. Et donques sont teles delectacions et semblent estre
            serviles et bestials. Et sont les delectacions qui sont en touchier et en gouster. </p>
          
        </div><pb n="222"/>
        <div type="chapitre" n="23">
          <head>Il monstre comment actrempance et desactrempance sont es delectacions dessus
            dites.</head>
          <p> Il semble que ceulz qui sont actrempéz et les desactrempéz ne usent pas de goust ou de
            gouster quant a ce, fors peu ou neent. Car le goust est quant au jugement des saveurs,
            et tel jugement font ceulz qui espreuvent les vins et qui asaveurent et confisent les
            sausses et les potages. Et ceulz qui sont desactrempéz ne s'esjoïssent ou delitent pas
            moult en teles choses. Car toute leur delectacion est en le usage de ce que est fait par
            touchement en viandes et en boires et en delectacion charnel. Et pour ce, un qui estoit
            de la cité de Epyre, un humëeur de brouéz et lechëeur, prioit as dieux et soushaidoit
            que il eüst la gorge plus longue que le col d'une grue. Donques le sens corporel selon
            lequel est desactrempance est tres commun a toutes bestes plus que nul autre. Et pour ce
            est tel vice justement et a bon droit reprouvable et a diffamer; car tel vice n'est pas
            en nous en tant comme nous sommes hommes ne selon ce, mes en tant comme nous sommes
            semblables as bestes et selon ce. Et donques esjoïr soy et deliter en teles choses et
            mesmement amer les, c'est un vice bestial et vituperable. Mais bien sont aucunes
            delectacions selon le sens corporel de touchement qui en sont exceptées et sont tres
            liberales, si comme sont celles que l'en a en certains esbatemenz, comme luites ou
            coursses pour soy eschauffer et excerciter. Et les delectacions que le desactrempé a en
            touchement ne sont pas par tout le corps, mais tant seulement en certaines parties ou en
            aucuns membres. </p>
          
        </div><pb n="223"/>
        <div type="chapitre" n="24">
          <head>Il monstre quel est le fait de desactrempance vers delectacions et
            tristece.</head>
          <p> Des concupiscences les unes sont communes, les autres sont propres et adjoustees. Les
            communes sont comme concupiscence de nourrissement qui est naturele; car chascun quant
            il en a besoing et indigence a concupiscence de nourrissement sec ou moiste, c'est a
            savoir de mengier ou de boire ou de touz les deux. Semblablement disoit Homerus le poëte
            que tout homme, soit jeune ou aagié, desire lit et lieu de repos. Mais combien que
            chascun convoite lit pour repos, toutesvoies chascun ne convoite pas chascun ou desire
            lit tel ou tel ou ainsi fait et ainsi paré ou autrement. Et semblablement, ne desirent
            pas tous unes meïsmes viandes ou boires. Et pour ce semble il que telles distinccions ou
            diversitéz que l'un desire une chose et l'autre l'autre viengne de nous et de nostre
            volenté ou eleccion. Mais verité est que encore y a il aucune cause naturele; car unes
            choses sont delitables as uns et autres as autres, pour la nature de leur complexion ou
            pour aucuns autres accidenz. Or est ainsi que es concupiscences natureles et communes,
            pou de genz y <pb n="224"/> pechent, et tant seulement en une maniere, c'est assavoir,
            en plus ou en excedant. Car ceulz qui seulent mengier et boire indifferentement ce que
            est mis devant eulz, et en prennent tant que ilz se emplent trop, il font ce de
            superhabundance et excés de nourrissement pris oultre ce qui leur convient selon nature.
            Car concupiscence naturel ne est fors pour re-emplir la deffaute ou indigence de nature.
            Et pour ce telz gens sont appelés castrimarges et est a dire que ilz ont les ventres
            enragiéz, et peuent estre diz en françois gloutons ou gourmans; et telz sont ceuls qui
            sont moult bestialz.</p>
          <p> Mais en delectacions propres pluseurs y pechent et en moult de
            manieres. Car, de ceulz qui aimment teles delectacions, est aucuns qui s'esjoïssent et
            delictent en choses qui ne appartiennent pas ou plus que il ne appartient ou
            indiscretement comme pluseurs, ou autrement que il ne appartient. Et selon toutes teles
            circonstances ou aucunes superhabundent et excedent les desactrempéz, c'est quant il se
            esjoïssent d'aucunes choses dont il ne convenist pas soy esjoïr et qui sont laides et a
            haïr. Et se il se convient esjoïr et delicter en aucunes et il s'en esjoïssent plus que
            il ne convient ou appartient, et se il s'esjoïssent en multiplicacion de choses
            delittables, comme pluseurs font folement et indiscretement, donques appert il et est
            manifeste que desactrempance est superhabundance et excés en delectacions et appert
            aussi que c'est chose vituperable. Mais en tristeces ou vers tristeces, il n'est pas
            ainsi quant a cest propos comme il est en la matiere de fortitude. Car nul n'est dit
            actrempé ne loé pour soustenir tristeces, ne nul n'est dit desactrempé ou vituperé pour
            les non soustenir; mais il est dit desactrempé et vituperé pour ce que il a tristece
            plus que il n'appartient de ce que il ne peut acquerir et avoir les choses delictables
            dont il a concupiscence. Et ainsi delectacion li <pb n="225"/> fait et donne tristece
            pour son absence. Mais un homme est dit actrempé en ce que il ne se triste pas ou n'a
            pas tristece de l'absence des choses delittables et en soy abstenir de teles choses. Et
            donques le desactrempé convoite toutes choses qui li semblent delictables et mesmement
            celles ou il a grant delectacion; et ainsi est il mené et gouverné par concupiscence et
            non pas par raison et prefere delectacion et l'eslit devant touz autres biens. Et pour
            ce est il triste quant il ne peut advenir ou avoir une chose et il la convoite et
            desire. Et est tele concupiscence aveques tristece, combien que de prime face il semble
            inconvenient avoir tristece pour delectacion. </p>
        </div>
        <div type="chapitre" n="25">
          <head>Il determine de vice opposite a desactrempance, et des condicions de celui qui
            est actrempé.</head>
          <p> L'en treuve peu de gens qui pechent en deffaillant et en eulz esjoïssant en
            delectacions mains que il ne appartient. Et tele insensibilité n'est pas humaine; car
            les bestes mues se recognoissent en leur viandes et s'esjoïssent et delitent es unes et
            es autres non. Et se il est aucun auquel nulle viande n'est delitable et qui ne fait
            difference de l'une a l'autre, tele personne seroit bien loing de la commune nature et
            de l'estre des hommes. Et pour ce que il n'est pas moult de telz genz, cest vice n'a pas
            nom imposé. Mais celui qui est <pb n="226"/> actrempé, il se a et contient en
            delectacions et tristeces moiennement; car il ne se delite pas en choses laides
            esquelles se delicte mesmement le desactrempé. Mais a plus en lui de tristece vers teles
            choses. Et universelment, il ne se delite pas en choses ou il ne appartient. Et avecques
            ce, en celles qui sont honnestes, il ne se delite pas trop fort ne plus que il convient,
            ne selon quelconque mauvaise circonstance. Et aussi, il n'est pas triste pour l'absence
            des choses delictables et ne les convoite, fors a mesure et selon raison. Et n'a pas
            concupiscence de quelconque chose delitable plus que il convient ne quant il ne convient
            ne selon quelconque mauvaise circonstance. Mais quelzconques delectacions qui sont
            neccessaires ou convenables a santé ou a bonne habitude de corps pour estre prest et
            abile a tout ce que l'en doit faire, celles appetera et desirera celui qui est actrempé
            et par mesure et si comme il appartient. Et autres choses delictables, il les appetera,
            gardé toutesvoies, que il ne facent empeschement as choses dessus dites, c'est asavoir,
            a santé et a bonne habitude. Et avecques ce, que il ne soient fors selon bien et
            honesté. Et aveques ce, que il ne passent la substance ou faculté de ses richesces; car
            quiconques quiert delactacions reprouvees selon aucune de ces <num>.III.</num>
            <pb n="227"/> manieres, il les aimme plus que il ne doit dignement. Et celui qui est
            actrempé n'est pas tel; mais il les aimme tant seulement selon ce que raison et droiture
            veult et dite. </p>
        </div>
        <div type="chapitre" n="26">
          <head>Il compare le vice de desactrempance au vice de paour ou couardie.</head>
          <p> Desactrempance semble plus estre voluntaire que paour ou couardie. Car le desactrempé
            fait sa mauvaise operacion pour delectacion. Et le paoureus la fait pour tristece. Et
            delectacion est desirable et plaist. Et tristece est fugible et desplaist. Item,
            tristece esbahist et corrumpt la nature de celui qui l'a en soy. Et delectacion ne fait
            pas quelconque tele chose. Donques est plus voluntaire ce que est fait par delectacion,
            et pour ce est le vice de desactrempance plus reprovable et plus diffamble que le vice
            de paour ou de couardie, de tant comme il est plus voluntaire. Item, car l'en peut plus
            et mieulx eschiver desactrempance par acoustamance, car chascun a en sa vie tres souvent
            et moult de occasions et de oportunitéz a ce, et peut faire telz acoustumances sens
            peril; mais en paours et couardies il est au contraire. Et semble que le vice de
            couardie ou paour n'est pas semblablement voluntaire en universel et en singulier quant
            au fais. Car, en universel et en general, <pb n="228"/> avant le fait l'en n'a pas grant
            tristece. Mais les choses singuleres qui sont ou fait esbahissent pour la tristece et
            douleur que l'en sent ou qui appert de pres, en tant que pour ce aucuns jectent leurs
            armeüres ou se rendent ou font aucunes autres choses laidement. Et pour ce semblent
            teles choses estre violentes. Mais ou vice de desactrempance, il est au contraire; car
            les singulieres choses sont voluntaires pour ce que elles sont selon la concupiscence et
            selon l'appetit du desactrempé. Et pour ce que est en universel et en general, est moins
            voluntaire et moins desiré, car nul n'a concupiscence ou appetit en general d'estre
            desactrempé. </p>
        </div>
        <div type="chapitre" n="27">
          <head>Il comparage le vice de desactrempance as pechiéz des enfans.</head>
          <p> Nous raporterons le nom de desactrempance as pechiéz enfantibles. Car le desactrempé
            et telz pechiéz ont aucune similtude. Et n'i a force se le nom de desactrempance est dit
            et derivé de l'autre ou au contraire; car il est manifeste que le nom derrenier imposé
            est dit et derivé du premier imposé. Et ne semble pas que ce fust mal translaté ou
            transporté un mot a l'autre en cest propos. Car il convient pugnir, chastier et
            corrigier celui qui appete choses laides. Et mesmement quant tel appetit tent a grant
            acroissement; et tele chose est concupiscence et enfance; car les enfans vivent selon
            concupiscence et en ce est leur appetit tres grandement delitable. Donques se <pb n="229"/> au commencement celui qui a concupiscence et l'enfant ne sont persuasibles
            et obeïssans a raison, la concupiscence acroistra grandement et en tant que elle avra
            dominacion et seigneurie par dessus raison; car l'appetit de choses delectables ne puet
            estre asasié. Et l'operacion delitable acroist le efforcement de l'appetit en l'enfant
            qui n'est pas sage et en concupiscence. Et se ainsi avient que les delectacions soient
            grandes, vehementes et fortes, il fierent et percent et actaingnent jusques en la
            pensee. Et pour ce, convient il que les delectacions soient bien mesurees et moderees,
            et que elles soient petites et en petit nombre, et que il n'y ait chose contraire a
            raison. Et de celui qui est tel, nous dison que il est bien persuasible ou obeïssant a
            raison et bien corrigié ou bien chastié. Et aussi comme il convient que l'enfant vive
            selon le commandement du pedagoge, semblablement convient il que l'appetit concupiscible
            se concorde, conforme et obeïsse a raison; car l'entencion de ces <num>.II.</num>, c'est
            asavoir du pedagoge et de raison, est a bien. Et pour celui qui est actrempé ouquel
            l'appetit <supplied resp="#editor">de</supplied> concupiscence est subject et obeïst a
            raison, il convoite ou desire les choses qui sont convenables et en la maniere qu'il
            appartient et quant il convient ou appartient et selon toutes bonnes circonstances; car
            ainsi le ordenne raison. Et en telle maniere et tant avon dit de la vertu d'actrempance.
            </p><p>Ci fine le tiers livre d'<title>Ethiques</title>. </p>
          
        </div>
      </div><pb n="230"/>
      <div type="livre" n="IV">
        
        <head>Ci après commence le quart livre ouquel il tracte des vertus morales qui ne
          resgardent pas si principalment vie humainne comme font fortitude et actrempance. Et
          contient .XXVI. chapitres</head>
        <div type="chapitre" n="1">
          <head>Il monstre quelle est la matiere ou object de liberalité et des vices
            opposites.</head>
          <p> Or dison aprés de liberalité. Et semble que elle soit moienne ou moienneresse en
            pecunes et vers pecunes. Car un homme est loé comme liberal, non pas pour ce que il se
            contient et se a bien en fais de batailles, et n'est pas loé de ce de quoy l'en loe
            celui qui est actrempé, ne comme celui qui en jugemenz se a bien et fait justice. Mais
            il est loé comme liberal en donner ou exposer ou despendre pecunes et en les prendre ou
            acquerir. Et est plus loé de liberalité en les donnant que en les prenant. Et nous
            appelon pecunes toutes choses quelconques desquelles le digne pris et la valeur est
            mesuree et estimee par monnoie. Et prodigalité et illiberalité sont vices vers pecunes.
            Le premier est superhabundance et l'autre est deffaute. Et nous mecton et actribuon
            illiberalité a ceuls qui estudient en pecunes acquerir ou garder plus que il
            n'appartient. Mais le nom de prodigalité, nous le actribuon et extendon aucune foiz a
            ceuls qui sont desactrempéz. Et eeuls qui sont incontinenz et qui vivent par
            desactrempance et en ce gastant leur pecune ou leur substance nous les appelon prodiges.
            Et pour ce semblent il estre tres mauvais; car il ont pluseurs vices ensemble. Mes
            toutesvoies, il ne doivent pas proprement estre appeléz prodigues. Car celui doit estre
            dit prodige qui a un mauvais vice pour lequel il est ainsi appellé, et est corrumpre et
            gaster sa substance, de quoy il se doit vivre, et pour ce mal meïsme et non pas en
            raportant a autre mal il est dit et appellé prodige. Car le nom de prodige en grec
            signifie 
          <pb n="231"/>
           perdicion et une maniere de corrupcion de son estre et de sa substance par quoy il se
            peut vivre. Et en ceste maniere prenon nous en cest propos prodigalité. Or est il ainsi
            de toutes choses utiles. proffitables ou ordenees pour autres, que l'en peut user et
            bien et mal. Et richesces sont du nombre des choses utiles. Et celui qui a vertu en
            aucune matere il use tres bien de chascune chose en celle matiere. Et ainsi celuy qui a
            vertu en la matiere de pecunes, il use tres bien de richesces et de pecunes; et cestui
            est appelé liberal. </p>
        </div>
        <div type="chapitre" n="2">
          <head>Il declare qui est le
            principal fait de liberalité.</head>
          <p> L'usage de pecunes semble estre en despendre les et en donner; car prendre les et
            garder les est plus passion que accion. Et pour ce, est ce plus le fait du liberal
            donner et exposer a ceulz a qui il le convient que ce n'est prendre ou recevoir dont il
            convient et appartient et non prendre dont il ne convient ou appartient prendre. Item,
            vertu est plus en bien faire que en bien souffrir et est plus en ouvrer que elle n'est
            en non ouvrer laides choses. Or n'est il pas doubte que a donner deüement, il se ensuit
            bien faire et bien ouvrer. Et a prendre pecunes deüement, il s'ensuit bien souffrir ou
            non faire chose laide. Item, a celui qui donne, l'en doit rendre graces et non pas a
            celui qui prent, et actribuer loenge plus que a celui qui prent. Item, c'est plus
            legiere chose non prendre que donner; car les genz mectent leurs biens hors d'avecques
            eulz moins legierement que ilz ne se gardent de prendre ce qui est ou 
          <pb n="232"/>
           estoit de autrui. Item, ceulz qui donnent sont communelment pour ce diz liberals. Mais
            ceulz qui ne prennent pas indeüement, il ne sont pas communelement quant a ce loés de
            liberalité, mais neent moins il sont loés en justice; et ceuls qui prennent, il ne sont
            pas de ce moult loéz. Item, les liberals sont mesmement amés pour ceste vertu entre les
            autres qui ont vertus, pour ce que ilz sont proffitables a pluseurs, et tel proffit il
            le font en donnant. </p>
        </div>
        <div type="chapitre" n="3">
          <head>Il monstre les
            condicions du liberal.</head>
          <p> Pour ce que les operacions qui sont selon vertu sont bonnes et sont pour grace de bien
            ou pour bonne fin, il s'ensuit que celui qui est liberal donne et face son operacion
            pour bonne fin. Et avecques ce que elle soit rectifiee, regulee et moderee par raison en
            telle maniere que il donne a ceulz a qui il convient ou il appartient que il donne, et
            quelconques choses il convient estre donnees, et quant il est temps convenable et selon
            toutes les autres bonnes circonstances qui sont requises a donacion droiturierement
            faite. Item, il convient et s'ensuit que il donne delectablement ou senz tristece; car
            tout ce qui est fait selon vertu est delectable ou senz tristece ou a moins de tristece
            que se il estoit fait senz vertu. Mes celui qui donne a qui il ne convient pas donner ou
            qui donne et non pas pour bonne fin, il n'est pas liberal, mais doit 
          <pb n="233"/>
           estre appellé autrement. Item, celui qui est triste de ce que il donne, il n'est pas
            liberal; car il eslit plus et aimme plus pecunes que bonne operacion; et ce n'est pas
            condicon de liberal. D'autre partie, le liberal ne prent pas de la ou n'est convenable a
            prendre; car prendre en tele maniere, ce n'est pas condicion ou operacion de homme qui
            ne prise et honeure pecunes. Item, le liberal n'est pas demandëeur ne requerant; car
            celui qui fait bien, ce n'est pas sa maniere souffrir de legier que l'en li face bien.
            Item, il prent de la ou il appartient et est convenable de prendre ce que il donne ou
            despent, c'est assavoir, de ses propres possessions lesquelles il possiet, non pas pour
            elles mesmes ne comme bien final mais comme neccessaires, affin que il puisse donner et
            despendre. Item, il n'est pas nonchalant, mais est curieus de ses propres possessions
            procurer diliganment et deüement; car il en veult avoir tant que il ait souffisance et
            puissance de faire bien a aucuns. Item, il ne donra pas a chascun indifferentement,
            affin que il li demeure dont il puisse donner a ceulz a qui il convient ou appartient
            donner et quant il convient et ou lieu ou il convient. Item, il appartient au liberal
            superhabonder fortment quant a donner, en tele maniere que il retiengne le moins pour
            soy; car c'est condicion de liberal de non resgarder a soy meïsme. Item, liberalité doit
            estre actendue et jugié selon la substance et la faculté; car le fait n'est pas dit 
          <pb n="234"/>
           liberal en multitude de dons, mais en le habit, affeccion et volenté du donnant. Car
            le liberal donne selon la proporcion de sa substance. Et pour ce, peut estre un homme
            plus liberal qui donne mendres choses que tel autre <supplied resp="#editor">qui</supplied> donne plus, se celui qui donne moins donne de ses pecunes qui sont
            mendres. Item, ceulz semblent estre et sont comunelment les plus liberals non pas qui
            ont acquises leur peccunes ou richesces, mais qui ont receü leur substance de autres.
            Car il ne ont pas eüe experience de indigence, de souffreté et de povreté.</p>
          <p> D'autre
            partie, toutes genz aimment plus leur propres oeuvres, si comme les parens aimment leur
            enfans et les poëtes leur ditez. Item, le liberal ne enrichist pas de legier; car il ne
            prent pas volentiers et n'est pas gardëeur de richesces, mais les met hors et les expose
            et ne les honneure pas ou tient chieres pour elles meïsmes, mais afin de les donner et
            despendre. Et pour ce, les communes genz accusent fortune de ce que ceulz qui sont tres
            dignes de avoir les grans richesces, il ne les ont pas. Mais tele chose avient bien et
            non pas senz raison; car il n'est pas possible bonnement que une ait grans peccunes ou
            richesces qui de les acquerir ou garder ne prent cure, sollicitude et diligence, et
            ainsy est il en autres choses. Toutesvoies, le liberal ne donnera pas ses peccunes a
            ceulz a qui il ne appartient les donner ne en temps que il ne appartient ne selon
            quelque autre circonstance indeüe. Car, se il faisoit ainsi, il ne ouverroit pas selon
            la vertu de liberalité. D'autre partie, se il gastoit ainsi le sien, il ne avroit aprés
            que mectre ou que exposer ne de quoy excercer les oeuvres de liberalité. Et pour ce,
            comme dit est, celui est liberal qui despent selon la quantité ou proporcion de sa
            substance, et en choses en quoy il appartient. </p>
          
        </div><pb n="235"/>
        <div type="chapitre" n="4">
          <head>Il determine absoluement du vice de celui qui est du tout prodige.</head>
          <p> Celui qui superhabonde et excede la faculté de sa substance en donner et en despendre,
            nous l'appelon prodige. Et pour ce, nous ne dison pas que les tyrans soient prodiges;
            car il n'avient pas legierement ne souvent que ilz superhabundent en dons ou en despens
            ou resgart de la multitude de leurs possessions. Donques comme liberalité soit moienne
            vers donacions de peccunes en reception d'icelles, celui qui est liberal les donnera et
            despendra en choses en quoy il appartient ce faire. Et aussi donnera et despendra tout
            ce que fait a donner ou despendre, et le fera semblablement en petites choses et en
            grandes et le fera delectablement et prendra de la ou il est convenable a quelconques
            choses il est convenable de les prendre. Car comme la vertu de liberalité soit vers ces
              <num>.II.</num> choses, c'est exposer et recevoir et en ce tiengne le moien, il
            s'ensuit que le liberal face l'une et l'autre, si comme il appartient. Et se la donacion
            que il fait est bonne et honneste, il convient et s'ensuit que la prise ou recepcion que
            il fait soit tele. Car la recepcion qui n'est tele, c'est a savoir honeste, elle est
            contraire a donacion honeste.</p>
          <p> Donques en celui qui est liberal, donacion honeste et
            recepcion honeste se ensuivent et les contraires non. Et se il avient que il ait exposé
            ses pecunes autrement que a tres bonne fin et que selon toutes bonnes circonstances, il
            en avra tristece. Mais ce sera modereement et actrempeement et comme il appartient; car
            c'est condicion de vertu que deliter et trister des choses dont 
          <pb n="236"/>
          il appartient et comme il appartient. Item, pour ce que le liberal est bien
            communicatif en exposant ses peccunes il peut asséz souffrir senz grant tristece que
            l'en li face injustice en li sustrahant de ses pecunes; car il ne les honneure ou prise
            pas grantment. Item, il est plus grevé et plus triste se il n'a pas despendu ce que
            appartenoit a despendre que se il a despendu ce que il ne convenoit pas despendre. Mais
            ceste opinion ne plaisoit pas a Simonides le poëte. Mais celui qui est prodige, il peche
            en toutes ces choses ou circonstances; car il ne se delite pas en choses ou il
            appartient soy deliter quant est en usage de pecunes ne en la maniere que il appartient.
            Et aussi ne se triste pas en teles choses en maniere convenable. Et ceste chose sera
            manifestee et declaree plus a plain ou procés qui ensuit. </p>
        </div>
        <div type="chapitre" n="5">
          <head>Il determine de
            prodigalité par comparoison ou en la comparagant a illiberalité.</head>
          <p> Nous avon dit que prodigalité et illiberalité sont superhabondance et deffaute ou
            resgard de liberalité. Et sont en <num>.II.</num> choses, en donacion et en recepcion;
            car nous peson et mecton que despense soit donacion. Donques prodigalité est
            superhabondance en donnant et en non prenant et deffaut en prenant. Mais illiberalité
            deffaut en donnant et superhabonde en prenant mesmes en petites choses. Et les richesces
            de celui qui peche en prodigalité ne croissent pas moult; car ce ne pourroit estre de
            legier, puisque il ne prent de nulle part et donne a chascun senz discrecion. Et pour
            ce, ceulz qui ainsi donnent et sont folz et comme ydioz, leur substance les laisse et se
            depart 
          <pb n="237"/>
           tantost. Et telz sont diz prodiges. Et pour ce n'est pas tel prodige petit meilleur
            que celui qui est illiberal. Car il en peut estre bien gueri et par aage et par
            souffreté ou povreté. Item, tel prodige peut bien venir au moien et a vertu, car il a
            aucunes condicions de liberal en ce que il donne volentiers et ne prent pas de legier.
            Mais il deffaut en ce que il ne fait ne l'un ne l'autre si comme il appartient ne bien.
            Et donques se par acoustumance ou par quelconque autre voie, il povoit estre transmué a
            donner comme il appartient et bien, il seroit liberal et donneroit a ceus a qui il est
            convenable donner, et ne prendroit pas de la ou il ne appartient a prendre. Item, pour
            ce que dit est, ne semble pas tel prodige estre mauvais selon meurs; car superhabonder
            en donner et neent prendre, ce ne vient pas de mauvaistié ne de chetif courage. Mais
            semble plus venir de foleur et de non sens. Item, celui qui est prodige selon ceste
            maniere, il semble moult meilleur, c'est a dire, moins mauvais que celui qui est
            illiberal et pour les causes qui sont dites. Et avecques ce, pour ce que il proffite a
            pluseurs, et celui qui est illiberal ne proffite a nul, non pas a lui mesmes. </p>
         
        </div> <pb n="238"/>
        <div type="chapitre" n="6">
          <head>Il determine de celui
            qui est en partie prodige et en partie a autre vice ou vices annex.</head>
          <p> Mais pluseurs prodiges sont qui ne superhabondent pas tant seulement en donner comme
            dit est, mais avecques ce il prennent de la ou il n'appartient pas; et selon ce il sont
            illiberals, et sont enclins a ainsi prendre pour ce que il veulent trop desprendre. Et
            c'est legiere chose a faire que despendre. Et ainsi leur substance les laisse tantost et
            leur deffaut. Et adonques, il sont contrains de acquerir d'autre part indeüement. Et
            avecques ce, telz prodiges ne curent de bien ne de raison et prennent indifferentement
            de toutes pars. Car, pour ce que ilz ont convoitise de donner et de despendre, il ne
            font force ne difference en quelle maniere de quel part il prennent. Et pour ce, leur
            donacions ne sont pas liberales; car elles ne sont pas bonnes ne pour grace de bonne fin
            ne teles comme il appartient. Mais avient aucunes fois que il enrichissent les mauvais
            qui deüssent estre povres. Et a ceuls qui sont moderés selon bonnes meurs, il ne leur
            donneroient riens. Mais as adulateurs, mentëeurs, flatëeurs il donnent moult de choses
            ou a autres selon aucune autre plaisance ou mauvaise delectacion. Et pour ce, pluseurs
            telz prodiges sont desactrempéz. Car, pour ce que il gastent et despendent de legier, il
            ne font force de despendre pour acomplir leur concupiscence et avoir les delectacions du
            vice de desactrempance et par ce sont il guastés. Item il ne ordennent pas leur vie a
            bien honeste. Et pour ce s'ensuit il que eulz declinent a vivre selon delectacions
            corporelles. Donques se il avient que celui qui est simplement et purement prodige soit
            fait tel que il ne puisse estre enduit a bien, il convient que il passe oultre es vices
            dessus diz; mes se il use de bonne doctrine, il vendra au moien et a ce que appartient
            selon vertu. </p>
          
        </div><pb n="239"/>
        <div type="chapitre" n="7">
          <head>Il determine du vice
            de illiberalité et par especial de illiberalité qui est en non donner.</head>
          <p> Illiberalité est vice incurable; car vieillece et toute impotence fait les gens estre
            illiberalz. Item, illiberalité est plus connaturele as genz que prodigalité. Et il
            appert par ce que la plus grant partie des gens aimment plus et mieulx pecunes recevoir
            ou garder que les donner. Et est illiberalité un vice qui moult se dilate et extent et a
            pluseurs gens et en moult de guises. Et sont moult de manieres de illiberalités, et est
            generalment en <num>.II.</num> fais, c'est assavoir, en deffaute de donner et en
            superhabondance de prendre. Et ne vient pas illiberalité a tous toute entiere, mais
            aucune fois est divisee et sont les uns qui superhabondent en recepcion et les autres
            qui deffaillent en donacion. Et ceuls que nous appellons tenans ou espargnans ou avers
            ou chetifz ou semblablement, tous telz deffaillent en donacion. Et sont aucuns telz qui
            ne appetent pas les choses des autres. Et encore quant l'en leur offre, il ne veulent
            prendre. Et ceulz qui gardent leurs pecunes estroitement, aucuns 
          <pb n="240"/>
           le font pour une maniere de actrempance et moderance et pour paour de laidure; car il
            les gardent ou se dient garder afin que il n'aient besoing de acquerir ou prendre ou
            temps avenir par aucune voie laide ou deshoneste. Et du nombre de telz est celui qui est
            appelé en grec vendëeur de commin et quiconque autre qui est appelé par aucun nom qui
            signifie ou vient de superhabondance en non donner. Item, aucuns illiberals se
            abstiennent de prendre aucune chose de autrui, pour ce que il ne peut legierement estre
            que un homme preingne des autres et que les autres ne preingnent onques aucune chose du
            sien. Et ainsi a telz genz il ne leur plaist ne donner ne prendre. </p>
        </div>
        <div type="chapitre" n="8">
          <head>Il determine en
            especial de illiberalité qui est en prendre.</head>
          <p> Aucuns sont illiberalz et superhabondent en prenant de toutes pars et tout ce que il
            peuent prendre, comme sont ceulz qui pour gaaignier font operacions illiberales,
            vilaines et laides. Et telz sont ceulz qui se paissent ou mangüent du gaaing des foles
            femmes incontinentes et tous telz gens. Et semblablement, usuriers et tous telz qui
            veulent par tout gaaingier et ou grant et ou petit. Et tous ceulz ici prennent de la ou
            il n'appartient pas et plus que il n'appartient. Et a tous ceulz ici une chose leur est
            commune, c'est assavoir, laide gaaigne ou gaaingnier vilainement et laidement; car ilz
            font toutes teles viles operacions afin de gaaignier et pour <num>.I.</num> poi de
            gaaing ilz soutiennent obprobres et vilaines reprouches et diffames. Mais ceulz qui
            prennent bien grans choses de la ou il n'appartient pas et choses qu'il ne doivent pas
            prendre; comme sont les tyrans qui par violence desolent et gastent les cités et qui
            ravissent et pillent les choses saintes ordenees pour le divin honeur, nous ne dison pas
            que il soient illiberals; mais nous dison plus que il sont pernicieus, felons et
            injustes. Et celui qui joue as dez, le hasardëeur, ou qui acquiert par gieux semblables
            et celui qui est despoillëeur de mors et le larron qui despoille les vis, tous ceulz ici
            sont du nombre des illiberals; car ilz gaaingnent et acquierent laidement. Et toutes
            teles besoingnes, il les font 
          <pb n="241"/>
           pour cause de gaaing et en soustiennent pluseurs reprouches et diffames. Et des dessus
            diz, ceuls qui sont despoilleurs de mors et ceulz qui sont larrons, ilz soustiennent de
            tres grans perilz pour cause de tel gaaing. Et les autres qui sont joueurs as dez ou
            semblables, il prennent et gaaignent sus leur compaignons et amis asquelz il fust
            convenable que l'en leur donnast. Et ainsi et les uns et les autres veullent prendre
            gaaing de la ou il n'appartient pas et pour ce sont il vilains gaaignëeurs et gaaignent
            laidement. Et donques toutes teles prises ou gaaingnes sont illiberals et viennent du
            vice de illiberalité. Donques povon nous bien convenablement conclure que illiberalité
            est proprement contraire a liberalité. Car illiberalité est plus grant mal que n'est
            prodigalité. Et pluseurs pechent en cest vice de illiberalité que il ne font selon la
            prodigalité dessus dite. Et en tant soit dit de liberalité et des malices opposites ou
            des vices contraires. </p>
        </div>
        <div type="chapitre" n="9">
          <head>, 9. Il commence tractier
            de magnificence et declare la matere de ceste vertu et des vices opposites.</head>
          <p> Il semble et est bien consequent de passer oultre et de dire aprés de la vertu de
            magnificence; car ceste vertu est vers pecune, mais elle ne se extent pas aussi comme
            fait liberalité en toutes operacions qui sont en pecunes, mais tant seulement vers
            celles qui resgardent mises ou despenses. Et en ces mises elle seürmonte et passe
            liberalité en magnitude ou en grandeur. Et ainsi le denonce le nom de magnificence, qui
            signifie grandeur de despense avenant, convenable et honneste. Et est a savoir que
            magnitude ou grandeur 
          <pb n="242"/>
          n'est pas dite absoluement, mais est en resgart a autre chose. Et pour ce, convient et
            appartient autre despense faire a celui qui est maistre du navire et autre a celui qui
            est maistre des spectacles. Donques a ce que les despens soient avenanz et convenables,
            il convient considerer et resgarder et celui qui les fait et en quoy il les fait et vers
            quelz ou a quelz personnes il les fait. Et celui qui despent en choses petites ou
            moiennes selon ce qu'il appartient et que il est digne d'estre fait, il n'est pas pour
            ce magnifique, encor posé que pour la multitude ce teles choses, se tout estoit mis
            ensemble, la despense fust aussi grande comme du magnifique. Mais est magnifique qui
            despent en grans choses. Et tout magnifique est liberal; mais chascun liberal n'est pas
            magnifique. Et de tel habite ou vertu le vice contraire en maniere de deffaute est
            appelé parvificence. Et le vice qui est en superhabondance est appellé <hi rend="ital">boanansie</hi> ou <hi rend="ital">apirokalie</hi>. Et quelzconques appellacions que telz
            vicieus aient, ce n'est pas pour ce que il superhabondent en tant que il passent le
            magnifique en despens ou en mises lesquelz il fait la ou il appartient et est
            convenable. Mais il superhabondent en despendant largement en choses ou il n'appartient
            pas et en maniere non convenable. Et de ceste chose diron nous aprés. </p>
          
        </div><pb n="243"/>
        <div type="chapitre" n="10">
          <head>Il monstre les
            condicions du magnifique quant a la maniere de despendre.</head>
          <p> Le magnifique ressemble a celui qui a en soy science, car il a industrie par quoy il
            scet considerer et resgarder ce que est avenant et honeste et convenable a faire. Et en
            ce il scet bien exposer grans despenz sagement et prudenment. Item, comme nous avon dit
            ou commencement, les habis sont determinéz par les operacions et par les matieres en
            quoy ou vers quoy ilz sont. Or est il ainsi, que les despenz du magnifique sont grans et
            avenanz et convenables; donques convient il que les oeuvres soient teles. Et ainsi
            appert que la mise est grande et l'euvre est avenant et correspondant, par quoy il
            s'ensuit que l'euvre soit digne de tele despense, et la despense doit superhabonder.
            Item, le magnifique fait teles despenses et expose grans mises pour bien et a bonne fin;
            car cecy est commun a toutes vertus. Item, il le fait delitablement. Item, il fait teles
            despenses legierement senz considerer a petites pecunes; car avoir cure et diligence de
            savoir particulierement les comptes des mises et receptes, c'est condicion de homme qui
            a le vice de parvificence. Item, il a son entencion et resgarde plus comment il pourra
            faire oeuvre tres bonne, tres excellent et tres noble que il ne resgarde comment elle
            sera faite pour moins de pecune. Item, il est neccessaire que le magnifique soit
            liberal, car le liberal despent les choses qui sont convenables a despendre et en
            maniere convenable. Et semblablement fait le magnifique. Mais ce sont grans despenses et
            en grans choses, aussi comme se magnificence estoit une grandeur de liberalité ou une
            excellente liberalité. Item, d'une despense equale il fera son oeuvre de plus grant
            excellence et de plus grant magnificence que ne feroit un autre qui n'avroit pas ceste
            vertu; car la possession et l'euvre ne ont pas une meïsme perfeccion, vertu ou
            excellence, pour ce que le excellence et la vertu de la possession est en avoir choses
            dignes et honorables, comme seroit or ou telles choses. Mais l'excellence et vertu de 
          <pb n="244"/>
           l'euvre, c'est que elle soit digne de estre consideree a grant admiracion; car l'euvre
            du magnifique doit estre merveilleuse. Et la vertu de perfeccion de son oeuvre et la
            magnificence est en grandeur et en excellence. </p>
        </div>
        <div type="chapitre" n="11">
          <head>Il monstre en
            quelles choses le magnifique despent.</head>
          <p> Magnificence est en grandeur de despens fais en choses tres honorables, si comme en
            nobles dons que l'en seult mectre et garder es temples des dieux et en preparacions ou
            edificacions pour les temples et en sacrifices, et semblablement en toutes choses
            appartenantes ou cultivement des demones. Et semblablement appartiennent a magnificence
            toutes grans choses qui sont faites pour la chose publique et pour le bien commun, si
            comme il convient en aucun lieu et en aucun cas largement despendre et donner, comme
            seroit au prince des galees ou du navire pour son ost, ou faire un convit et donner a
            disner a toute la cité. Et en toutes ces choses, si comme nous avon dit devant, il
            convient savoir a celui qui fait tele chose et considerer qui c'est et quelles
            possessions il a ou grandes ou petites; car il convient que les despens soient dignes,
            c'est a dire proporcionés et mesuréz selon les richesces. Et ne convient pas seulement
            resgarder as oeuvres se elles sont bien seans et honorables, mais aveques ce a celui qui
            les fait et considerer se il est bien seant et convenable que il les face. Et pour ce,
            un povre homme ne sera ja magnifique car il n'a pas de quoy il puisse grandement
            despendre convenablement. 
          <pb n="245"/>
           Et se il temptoit et essaioit a faire une grant chose et magnifique, il seroit fol;
            car il n'est pas convenable que il la face selon la dignité et la proporcion de ses
            facultés. Et tout ce que est fait selon vertu il est fait a droit et a point, mais il
            est bien seant, et appartient teles choses faire a ceuls qui ont grans possessions ou
            par eulz acquises et par leur industrie ou par succession de leur parens ou par ceuls de
            qui il le sont venues par aucune autre voie. Et telles choses sont bien seanz a faire a
            ceulz qui sont de noble lignage et a ceulz qui sont glorieus en aucunes offices ou estas
            honorables et en toute teles grans choses. Car tous telz estas ou offices ont aucune
            magnitude, grandeur et excellence par quoy il leur est bien seant et convenable faire
            grandes choses. Et ainsi appert que le magnifique est principalment tel comme dit est et
            que magnificence est en teles despenses; car comme dit est, les oeuvres de magnificence
            sont tres grandes et tres honorables. Et est aucunne fois magnificence en choses propres
            a soy et qui ne adviennent a une personne que une fois en sa vie, si comme noces ou
            aucune tele chose.</p>
          <p> Item, se toute la cité ou communité ou ceulz qui y ont dignités,
            comme sont les principals gouvernëeurs, mectoient leur estude a recevoir honorablement
            aucuns estranges messages ou passans, ou a envoier hors aucuns nobles dons ou a les
            offrir et faire presentement ou se il convenoit faire aucunes grandes retribucions a
            autres pour leur bien faiz, en teles choses despent le magnifique; car il ne despent pas
            grandement en son usage cotidian, mais il le fait volentiers en choses communes. Et les
            dons du magnifique ont aucunes condicions semblables as dons qui sont consacrés as
            dieux. Item, il appartient au magnifique preparer et ordener tout edifice et habitacion
            noblement 
          <pb n="246"/>
           et avenantment, selon la quantité de ses richesces. Car bele habitacion est parement
            et aournement convenient a magnificence. Et lui appartient miex et plus faire despense
            en oeuvres qui sont longuement durables, car teles oeuvres sont tres bonnes. Et en
            toutes choses il considere et fait ce que est avenant et convenable. Car il n'appartient
            pas faire une meïsme chose et d'une maniere pour le honneur des dieux et pour le honeur
            des hommes, ne une meïsme ou temple et ou sepulcre. Et semblablement quant est es
            despenses selon le gerre et la maniere de l'euvre. Et en bien grant chose il fait bien
            grant despense, et lors est son fait tres magnifique. Et en choses que ne sont pas si
            tres grandes, il fait grans despens selon la quantité et la nature de la chose. Et a
            difference entre la grandeur de l'euvre et la grandeur des despens; car une tres bele
            petite espere ou pelote ou une tres belle fiole, tele chose a une magnificence pour
            faire un don a un enfant. Mais de tele chose le pris est petit. Et qui donneroit tel
            pris, ce seroit un don illiberal qui vendroit du vice de illiberalité. Et pour ce, le
            magnifique, en chascun gerre ou espece de besoignes, doit faire grandement et selon
            magnificence; car son fait doit estre tel que il ne puisse pas estre de legier
            seürmonté. Et il convient faire despens selon ce que l'euvre est digne. Et donques le
            magnifique est tel comme dit est. </p>
        </div>
        <div type="chapitre" n="12">
          <head>Il determine des
            vices opposites a magnificence.</head>
          <p> Le superhabondant est appelé <hi rend="ital">boanansus</hi>, qui superhabonde en despense
            en choses ou il n'appartient pas despendre, si comme il fu dit devant. Car en petites
            choses ou superflues, il gaste et despent grandement, et resplendist senz melodie. Et de
            ce est une parabole. Et a gouliardois et disëeurs de comedies, c'est a dire, de villains
            ditéz ou vilainnes chançons, il donne grans disners comme noces ou il fait mectre
            pourpre ou telz precieus paramenz par la ou il marche, si comme faisoient ceuls d'une
            cité appelee Megare. Item, 
          <pb n="247"/>
           il fait teles choses non pas pour grace de bien ne pour bonne fin, mais pour monstrer
            et magnifester ou magnifier des richesces. Et pour ce que il cuide que l'en face de lui
            grande admiracion et grant loenge. Item, la ou il appartient faire grans despens, il
            despent petit et trop peu et la ou il convenist petit despendre, il fait grans
            despenses. Et celui qui a le vice de parvificence et est parvifique, il faut en toutes
            circonstances; car il fait tres grant despense et le bien que il despent, il pert par un
            petit de deffaute. Item, tout ce que il fait en tel matiere, il le fait trop tart. Item,
            il resgarde tousjours comment il pourra faire sa chose a plus petite despense. Item, il
            est triste en despendant. Item, il cuide toutes teles choses faire plus grandes que il
            n'appartient. Donques ces <num>.II.</num> habis dessus diz, c'est assavoir, <quote>« boanansie
            » </quote>et parvificence sont malices et vices; mes toutesvoies, il ne sont pas moult en
            reprouche ou en obprobre a ceuls qui les ont, car il ne sont pas nuisibles a autres ne a
            son prouchain. Et avecques ce il ne sont pas tres laiz vices. </p>
        </div>
        <div type="chapitre" n="13">
          <head>Il commence
            determiner de magnanimité et enquiert la matiere de magnanimité et des vices
            opposites.</head>
          <p> Magnanimité est en grans choses et vers grans choses, et ce appert asséz par le nom de
            elle. Or prenon donques premierement vers quelles choses elle est. Et ne a force ou
            difference se nous parlon de ceste vertu ou de celui 
          <pb n="248"/>
           qui oeuvre selon ceste vertu. Le magnanime est tel que il se dignifie et se fait et
            repute digne de grans choses et en est digne. Car quiconques se repute digne et non pas
            selon la valeur de soy, il est nice et fol; car il n'est nul de ceulz qui oeuvrent selon
            vertu qui soit nice ou fol. Donques est le magnanime tel comme dit est. Et celui qui est
            digne de petites choses et se fait ou repute tel, nous dison que il est actrempé. Et ne
            dison pas que il soit magnanime, pour ce que magnanimité est en grandeur. Et
            semblablement dison nous que biauté est en grant corps. Mais nous dison que il sont bien
            fourmés, bien mesuréz ou bien couloréz, et ne dison pas que il sont biaus. Et celui qui
            se repute et fait digne de grans choses et est indigne, il est presumptueus et <hi rend="ital">chaymes</hi>. Mais celui qui est digne de grans choses et encore se fait
            digne de plus grans, chascun tel n'est pas <hi rend="ital">chaymes</hi> ou presumptueus. Et
            celui qui se fait digne de mendres choses que il n'est digne, il est pussillanime; car
            quelz choses que ce soient, ou grandes ou moiennes ou petites, encor se fait il digne de
            grans choses il est tres grandement pusillanime. Car, se il n'estoit digne de grans
            choses que feroit il? Et est le magnanime en une extremité quant est en grandeur. Mais
            en tant comme il fait son operacion selon ce et en la maniere que il appartient, il est
            moien en ce que il se dignifie ou fait digne selon ce que il est digne senz plus et senz
            moins. Et les autres, c'est a savoir, le presumptueus ou <hi rend="ital">chaymes</hi> et le
            pusillanime superhabondent et deffaillent. Et donques le magnanime se dignifie de grans
            choses et en est digne et mesmement de tresgrans choses; il s'ensuit que magnanimité
            soit vers une chose 
          <pb n="249"/>
           principalment et mesmement et que tel chose soit tres excellente. Et quant nous dison
            aucun estre digne de grans choses, c'est a entendre des biens dehors. Et de tels biens,
            le plus tres grant et le plus excellent est celui que nous attribuon as dieux. Et lequel
            desirent principalment et mesmement ceuls qui sont en grans estas et en grans dignités,
            et avecques ce, qui est le louier des plus tresgrans biens. Et tele chose est honeur.
            Donques est honeur le plus tresgrant bien de tous les biens dehors. Et donques le
            magnanime est selon ceste vertu vers honeurs et vers les choses opposites, c'est
            inhonoracions, et se a et contient vers teles choses si comme il appartient. Et appert
            asséz senz autre raison par experience que magnanimité est vers honeurs; car nous veons
            que les magnanimes se dignifient de honeur selon ce que il en sont dignes.</p><p>
              Mais le
            pusillanime deffaut et ou resgart de soy meïsme et ou resgart du magnanime. Et le <hi rend="ital">chaymes</hi> et presumptueus superhabonde ou resgart de soy meïsme, mais non
            pas ou resgart du magnanime. </p>
        </div>
        <div type="chapitre" n="14">
          <head>Il determine de
            magnanimité par comparoison as autres vertuz.</head>
          <p> Pour ce que le magnanime est digne de tres grans choses, il s'ensuit que il soit tres
            bon; car tousjours celui qui est digne de plus grans choses est meilleur et par
            consequent celui qui est digne de tres grans choses est tres bon; et ainsi veritablement
            il convient que le magnanime soit bon. Et appartient au magnanime en chascune vertu
            faire grant chose. Item, il n'appartient 
          <pb n="250"/>
           pas au magnanime fuir ou refuser celui qui le admoneste en raison. Item, il ne lui
            appartient pas faire choses injustes; car, pour quelle chose tant fust grande, ne feroit
            celuy aucunes laidures a qui rien n'est grant? Et qui resgarderoit tout, l'en devroit
            faire une derision de celui qui diroit que soy ou autre fust magnanime et il ne fust
            bon. Et la cause est, car nul qui soit malvais n'est digne de honneur pour ce que honeur
            est le louier de vertu et est actribué as bons. Et semble que magnanimité soit aussi
            comme aournement et parement des autres vertuz, pour ce que elle les fait plus grandes.
            Et pour ce que elle ne peut estre senz les autres vertuz. Et pour ce que dit est, appert
            que selon verité c'est fort chose de estre magnanime et n'est pas possible de le estre
            senz grant bonté des autres vertuz. </p>
        </div>
        <div type="chapitre" n="15">
          <head>Il determine des
            fais du magnanime quant a la matiere de ceste vertu.</head>
          <p> Le fait du magnanime est principalment vers honeurs et inhonoracions. 
          <pb n="251"/>
           Et se delicte modereement et actrempeement en granz et vertueus honeurs, aussi comme
            en recevant ses propres choses ou mendres que elles ne li sont deües; car nul honeur
            tant soit grant n'est asséz digne louier de vertu parfaite. Item, il les reçoit
            benignement et les prent a gré, comme celui qui scet bien que l'en ne lui peut actribuer
            ou donner plus grans choses que honeurs. Item, de l'oneur que l'en fait pour autre chose
            que pour vertu et de petis honeurs, il en tient peu de conte; car il n'est pas digne de
            tels choses. Item, semblablement il ne tient compte de inhonoracions se elles lui sont
            faites; car l'en ne li fait pas telz choses justement. Donques si comme dit est, le fait
            du magnanime est principalment et plus vers honeurs, mais encor vers richesces et
            puissances, grans offices ou estas. Et en toutes fortunes et bonnes et males, le
            magnanime se contendra et portera et se avra modereement et actrempeement en quelconques
            maniere que ilz soient faites ou adviennent. Et quant il li vendra bonne fortune, il
            n'en sera pas moult joieus ne pour male fortune moult triste. Car vers honeur il n'est
            joieus ou triste fors modereement et actrempeement, lequel honeur il repute tresgrant
            chose et plus grant que les choses devant dites; car ilz sont desirables pour honeur. Et
            ceuls qui les ont veulent par ce estre honoréz. Et donques celuy a qui honeur semble
            estre peu de chose, et les autres choses lui semblent encore mains. Et pour ce semble il
            a aucuns que les magnanimes soient despisëeurs ou despiteus. Mais toutesvoies, les
            bonnes fortunes conferent, aident et font aucune chose a magnanimité; car nous dignefion
            et reputon dignes de honeurs 
          <pb n="252"/>
           les nobles, les puissanz et les riches. Car ilz ont superexcellence en bien civil, et
            toute chose qui est superexcellence en bien, elle en est plus honoraable. Et pour ce,
            teles choses font ceuls qui ont ceste vertu estre encor plus magnanimes; car il sont
            pour teles choses plus honorés d'aucuns. Mais selon verité, le bon tant seulement est a
            honorer. Toutesvoies, celui qui a les <num>.II.</num> choses, c'est a savoir, vertu et
            les biens dehors, il en est plus digne de honneur. Mais ceulz qui ont telz biens senz
            vertu, ils se dignifient ou se font dignes de honeur plus injustement; car a droit dire,
            il ne sont pas magnanimes; pour ce que nul n'est tel senz parfaite vertu. Mais il sont
            despisëeurs ou despiteus et injurians. Et par ce que ilz ont telz biens, ilz sont fais
            mauvais. Et la cause est car ce n'est pas legiere chose de porter modereement et bien
            bonnes fortunes senz vertu. Et ainsi, pour ce que ilz ne les peuent bien porter, ilz
            cuident superexceller, seürmonter et plus valoir que les autres qui ne ont pas teles
            fortunes et les ont en despit. Et font indifferentement quelzconques operacions qui leur
            viennent a plaisir. Et veulent enfuyr le magnanime et ne sont pas semblables a luy. Mais
            il font teles choses comme il fait en tant comme ilz peuent. Mais ilz ne font riens
            selon vertu, et desprisent ou prisent peu les autres. Mais le magnanime desprise
            justement les mauvais et glorifie vraiement et justement les bons. Et sont moult de gens
            qui glorefient et honeurent indifferentement senz distinction et les bons et les
            mauvais. </p>
        </div>
        <div type="chapitre" n="16">
          <head>Il met aucunes
            proprietés du magnanime, lesquelles resgardent principalment les choses dehors.</head>
          <p> Le magnanime ne se expose pas as perilz pour petites choses, et ne aimme pas les
            perilz, car peu de choses sont que il prise et honeure ou repute grandes.
          <pb n="253"/>
           Mais il se expose as perilz pour grans choses. Item, quant il s'i expose il le fait
            forciblement et hardiement, senz espargnier a sa vie, aussi comme se il reputast du tout
            que vivre n'est pas chose digne d'estre espargniee en tel cas. Item, il est puissant de
            beneficier en bien faire as autres, mais quant l'en li fait il est vergondeus; car
            beneficier autre est superexcellence et estre beneficié d'autre, c'est estre excedé.
            Item, il fait retribucion a autrui de plus que il n'avoit pris ou receü de lui. Et par
            ce fait il que celui de qui il avoit receü li est debteur et que il a plus receü de bien
            de lui. Item, les magnanimes ont plus en leur memoire ceulz a qui ilz ont bien fait, et
            ne y ont pas tant ceuls de qui ilz ont aucuns biens receüs. Car celui qui reçoit aucun
            bien ou benefice, il est mendre quant a ce que celui qui le fait. Et le magnanime veult
            superexceller et estre grant. Item, il ot delitablement dire les benefices que il a fais
            et ne ot pas delitablement reciter ceuls que il a receüs.</p>
          <p> Et dit Homerus le poëte que
            pour ce Thetis, la deësse des eaues, quant elle supplia a Jupiter, le soverain dieu,
            elle ne ly recorda pas les benefices qu'elle ly avoit faiz. Semblablement ceuls de la
            cité de Lathone, en requerant l'ayde de ceuls d'Athenes, il ne leur recitoient pas les
            benefices que ilz leur avoient faites, mais ceulz que ilz avoient receüs des Atheniens.
            Item, il appartient au 
          <pb n="254"/>
           magnanime monstrer que il n'a besoing ou mestier de nul ou deffaute. Et se il le
            convient monstrer que il a besoing, ce doit il faire a enviz et a painne; mais il doit
            ministrer et faire ayde en bien prestement. Item, il se doit monstrer grant excellenment
            a ceulz qui sont en dignitéz et en grans estas ou offices et qui ont les bonnes
            fortunes; mais es moiens il se doit monstrer grant plus modereement et plus
            actrempeement. Car c'est forte chose et honorablement fait de seürmonter et passer les
            grans, mais des autres moiens est legiere chose. D'autre partie, voloir estre honoré
            entre les grans et des grans il vient de bon courage et tel se monstre homme; mais
            querir et vouloir estre honoré des humbles ou moiens ou petis, c'est une chose charchant
            et qui n'est pas a loer. Et est semblable comme se aucun vouloit monstrer soy fort et
            preuz contre ceulz qui ont peu de puissance. Et ne yroit a nul fait honorablement, ne ou
            les autres vont pour avoir excellence. </p>
        </div>
        <div type="chapitre" n="17">
          <head>Il met aucunes
            proprietés du magnanime lesquelles resgardent principalment fais humains.</head>
          <p> Et semble que le magnanime soit oyseus et tardif ou pereceus, pour ce que il ne se
            entremet fors de peu de choses et qui sont grandes et la ou est honeur ou quant il en
            est mestier et besoing; et est faisëeur de peu de besoingnes, mais elles sont grandes et
            notables et honorables. Item, il est neccessaire que il soit manifeste amëeur ou ami et
            manifeste ennemy et que il aimme en appert, et se il hait que ce soit en appert; car
            celer tels, c'est fait de paoureus et de couart. Item, il doit plus curer de verité que
            de l'opinion des autres. Item, il li appartient dire et faire parler et ouvrer
            manifestement; car il 
          <pb n="255"/>
           monstre et manifeste liberalment tout ce que il veult, pour ce que il est contemptif
            ou desprisant. Et celui qui est contemptif monstre franchement tout sa volenté. Item, il
            est voir-disant et veritables toutes voies, se n'est aucune foiz par yronie, car l'en
            use de yronie a pluseurs. Item, il ne peut pas convivre, demourer et converser avecques
            chascun autre, mais seulement avecques son amy ou ses amis; car autrement faire, c'est
            chose servile. Et pour ce, tous ceulz qui sont blandisseurs, humbles et serviables, et
            veulent a chascun plaire, il sont flateurs et de servile condicion. Item, le magnanime
            n'est pas admiratif; il ne fait pas grans admiracions, car il repute chose grand des
            choses dehors qui adviennent communelment. Item, il n'a pas moult en memoire les maulx
            que il a souffers. Car il ne appartient pas au magnanime de soy recorder fors de peu de
            choses. Et avecques ce, des maulx, il ne s'en recorde pas volentiers, mais les a en
            despit et n'en tient compte. Item, il ne parle pas moult des gens ne de leurs fais.</p>
          <p> Et
            pour ce, il ne parle gueires ne de soy ne des autres, et ne cure d'estre loé ne que les
            autres soient blasmés. Et il ne loe pas moult les gens et n'est pas mal parleur et
            mesmes de ses ennemis ne dit il nul mal se n'estoit pour cause d'aucune grant injure.
            Item, des choses qui sont neccessaires pour ceste vie ou de choses petites il ne se
            plaint onques, et n'est pas deprecatif ou depriant autres pour telles choses; car teles
            plaintes et teles deprecacions font ceuls qui mectent leur estude et leur cure vers
            teles choses. Item, il est puissant 
          <pb n="256"/>
           de avoir et veult plus avoir possessions qui soient bonnes et honorables et ou il ait
            moins de fruit ou de gaing que celles qui aportent plus grant fruit et plus grant
            gaaing; car tele chose appartient plus a celui qui a souffisance. Item, le magnanime se
            meut et va pesanment et lentement. Et avecques ce il a grosse voiz et parle estroit a
            loisir et ordeneement; car celui qui se occupe en poi de besoingnes n'est pas hastif ne
            poursaillant ne tost mouvant. Et avecques ce, celui qui ne repute riens grant n'est pas
            contencieus. Et avoir la voiz agüe ou grelle et aler tost et legierement sont pour teles
            choses. Donques est le magnanime tel comme dit est. </p>
        </div>
        <div type="chapitre" n="18">
          <head>Il traicte des vices
            opposites a magnanimité.</head>
          <p> Celui qui deffaut en la matiere de magnanimité, il est appellé pusillanime. Et celui
            qui superhabonde est appellé <hi rend="ital">chaymes</hi>, fumeus et presumptueus. Et ceuls
            qui ont ces vices ne semblent pas estre mauvais ne injustes. Car ilz ne sont pas
            malfaicteurs ou malfaisans a autres; mais toutesvoies, ilz sont pechans. Et le
            pusillanime est digne de avoir biens et il se prive soy meïsme des biens dont il est
            digne. Et semble que tel homme ait aucun mal en soy 
          <pb n="257"/>
           premierement, car il ne se dignifie pas des biens dont il est digne ou peut estre.
            Item, il semble que il ignore soy meïsme; car se il se cogneüst, il appetast et desirast
            ce de quoy il est digne ou cas que ce sont biens. Item, telz pusillanimes ne sont pas du
            tout ignorans, mais doivent plus estre diz pereceus. Et en verité, la fole opinion que
            ilz ont les fait estre pires ou plus mauvais. Car chascun selon raison appete ce de quoy
            il est digne. Et par deffaute de ce, les pusillanimes se departent et laissent a faire
            bonnes operacions et avecques ce, ilz se departent et laissent bonnes et nobles
            speculacions, comme se ilz en fussent indignes. Semblablement, ilz laissent a procurer
            pour eulz les biens de dehors. Mais les <hi rend="ital">chaymes</hi> et presumptueus, il
            sont non sachans et folz et ignorans de leur condicion et ne se cognoissent pas. Et ceci
            appert manifestement par ce que ilz s'efforcent de venir a honorables estas ou de faire
            choses honorables. Et aprés il en sont redarguéz et repris. Et se adournent et parent de
            vestemens et d'autres choses, et par une maniere ou figure de aler et de eulz porter
            comme grans. Et par teles pompes ilz veulent manifester et monstrer leur bonnes fortunes
            oultre raison, et parlent de eulz meïsme et en dient grans choses et se ventent, afin
            que ilz soient grandement honorés. Mais pusillanimité est plus opposite et plus
            contraire a magnanimité que n'est presumption et plus commun vice et pire ou plus
            mauvais que l'autre. Donques est magnanimité vers grant honeur comme dit est. </p>
          <pb n="258"/>
        </div>
        <div type="chapitre" n="19">
          <head>Il traicte d'une
            vertu qui est vers honeurs moiens et petis.</head>
          <p> Il semble que vers honeur soit une vertu, si comme il a esté dit devant, laquelle
            vertu resgarde magnanimité semblablement comme la vertu de liberalité resgarde
            magnificence. Car ceste vertu dont nous voulons parler et liberalité ne se extendent pas
            ou ne ataingnent pas jusques a grandeur. Mais elles nous disposent a faire selon ce que
            il appartient en choses moderees ou moiennes et en petites. Car, aussi comme en moderees
            et petites recepcions et donacions et mises de pecunes il y a moien et superhabondance
            et deffaute, ainsi est il en appetit ou desirier de communs honeurs; car l'en les peut
            appeter et querir plus que il n'appartient et moinz, et les vouloir avoir pour cause
            pour quoy il appartient et de la ou il n'appartient. Car le <hi rend="ital">philotime</hi>,
            c'est a dire celuy qui aimme honeur, nouz le blasmon aucune foiz comme celui qui appete
            et desire honeur plus que il n'appartient et le quiert avoir de la ou il n'appartient
            pas que il le quiere. Et blasmon aussi celui qui ne aimme honeur comme celui qui ne
            eslit pas estre honoré en bonnes operacions. 
          <pb n="259"/>
           Et est verité que au contraire aucune fois, nous loon celui qui aimme honeur comme
            homme de fort et bon courage et qui aimme ce qui est bien. Et aussi celui qui ne aime ou
            desire honeur aucune foiz nous le loon comme moderé et bien actrempé, si comme nouz avon
            dit devant. Et puisque il est ainsi, que une foiz loon celui qui aime honeur, autre fois
            le blasmon, il convient que amy ou amëeur de honeur soit dit en pluseurs manieres. Et
            est certain que en ainsi loant et blasmant nous ne nous raporton pas a un meïsme. Mais
            quant nous loon amëeur de honeur, c'est celuy qui aimme et estudie en honeur plus que
            moult de populaires. Et quant nous blasmon amëeur de honeur, c'est celui qui le desire
            et le quiert plus que il n'appartient. Et comme il soit ainsi que en ceste matiere la
            vertu moienne ne ait pas nom imposé, mais est innommee aussi comme se elle fust deserte,
            il semble que les extremes soient doubteus; neentmoins, en toutes choses ou il a
            superhabondance et deffaute, il y a moien. Or est il certain que aucuns appetent honeur
            plus que il ne convient et aucuns moins. Donques s'ensuit il que aucun l'appete si comme
            il convient. Et comme cest moien soit innommé et que les extremes semblent doubteus,
            neentmoins cest habit est loé comme vertu qui est moienne vers honeur. Car a amour
            superflue ou a trop grant desir de honeur est opposite non amour de honeur. Et a non
            amour de honeur est opposite amour superflue de honeur semblablement. Et ainsi la vertu
            moienne ou resgart de chascun des <num>.II.</num> vices extremes semble estre le vice
            contraire. Et semblablement est il en aucunes autres vertus. Et en ceste maniere les
            vices semblent estre opposites l'un a l'autre et non pas a la vertu moienne, pour ce
            qu'elle est innommee. </p>
          
        </div><pb n="260"/>
        <div type="chapitre" n="20">
          <head>Il determine de la
            vertu appelee mansuetude ou debonnaireté et d'un des vices opposites.</head>
          <p> Mansuetude est une vertu moiennerese vers yres ou courrous. Et comme il soit ainsi que
            le moien en ceste matiere soit innommé proprement et aussi les vices extremes sont a peu
            innomméz, pour ce nous attribuon le nom de mansuetude a la vertu moienne. Et
            toutesvoies, cest nom decline plus au vice qui est deffaute en cest matiere, et le vice
            qui est en superhabondance il est appellé yracondie ou felonnie. Car yre est une passion
            ou mouvement de courage et peut estre causee par moult de choses et differentes. Et
            donques celui qui se ayre ou courrouce pour les choses pour quoy il le convient ou
            appartient a faire et as personnes a qui il appartient soy courroucier contre eulz et
            avecques ce en la maniere que il convient et quant il le convient et par tant de temps
            comme il convient, il est a loer. Et tel homme, nous dison que il est mansuet ou
            debonaire, et en ceste maniere nous loon debonnaireté; car le debonnaire veult dire en
            ceste maniere autant comme celui qui ne se turbe pas et qui ne se laisse pas mener par
            le mouvement et passion de yre et de courrouz. Mais se porte en tele chose selon ce que
            raison ordenne, et par raison il se courrouce des choses de quoy il se convient
            courroucier, et en tant et par tant de temps comme il le convient faire. Et toutesvoies,
            le nom de mansuetude ou de debonnaireté semble plus signifier le pechié ou vice qui tent
            a deffaute; car il signifie que tel homme n'est pas punitif, mais que il est prest de
            pardonner. Et le vice qui est en deffaillant en ceste matiere, comment que il soit
            nommé, ou d'irasabilité ou autrement, il est a blasmer. 
          <pb n="261"/>
           Car quiconques ne se courrouce pour les causes pour quoy il se convient courroucier et
            qui ne se courrouce en la maniere que il se convient courroucier, et qui ne le fait
            quant il appartient et qui ne le fait contre ceuls contre lesquelz il appartient, ce est
            fait et condicion de fol et de non scené, pour ce qu'il semble que tel homme ne sente ne
            apparçoive mal qui li adviengne et que il ne ait pour ce quelconques tristece. Item,
            quiconques ne se courrouce aucune fois, il ne veult nulle venjance. Item, soustenir
            celui qui est injurieus et fait injures et despite ses familiers, c'est condicion
            miserable et servile. </p>
        </div>
        <div type="chapitre" n="21">
          <head>Il determine du vice
            opposite a mansuetude, lequel est en superhabondance de yre.</head>
          <p> Le vice de superhabondance en yre peut estre fait selon toutes circonstances. Car l'en
            se peut courroucier et aïrier vers ceulz a qui il ne le convenist pas et pour les choses
            pour quoy il ne le convenist pas et plus fort que il ne convenist et plus tost que il ne
            convenist et par plus lonc temps que il ne convenist soy courroucier. Toutesvoies,
            toutes ces choses ne sont pas ensemble en une personne, car il ne pourroit estre. Et
            generalment mal se destruit de soy meïsme. Et se il estoit entier il seroit importable. 
          </p><pb n="262"/><p>
           Ou vice de iracundie premierement sont ceulz qui sont hastifs de euls courroucier et
            se courroucent tost et de legier et a ceuls a qui il ne le convenist pas et pour choses
            pour quoy il ne convenist pas et plus fort que il ne convenist. Mais leur yre est
            tantost apaisiee et passee, et c'est la meilleur condicion que ilz aient en ceste
            matiere. Et la cause pourquoy leur yre est tost passee est pour ce que ilz ne la celent
            pas ou retiennent en leur cuer, mais tantost ilz rendent et retribuent et quierent
            punicion selon ce et pour ce que ilz sont manifestes et ouvers pour la velocité et
            hastiveté du mouvement de leur yre, et aprés ilz se reposent et est leur yre passee.
            Item, ou vice de superhabondance de yre sont ceuls qui sont appeléz <hi rend="ital">acrocoles</hi>, c'est a dire, aguz ou aigres, qui se courroucent presque en toutes
            choses et presque tousjours, et pour ce sont ilz ainsi nommés. Item, en cest vice sont
            ceulz qui sont appeléz amairs, et sont ceulz desquelz le yre est forte a oster et dure
            longuement; car il la retiennent et celent et gardent en leur cuer. Et quant ilz ont
            retribué pugnicion et pris venjance, ilz sont apaisiéz. Car pugnicion apaise le
            mouvement et le impetueuseté de yre pour ce que elle fait et cause delectacion en lieu
            de la tristece que on avoit devant. Et se il avient que telz vicieus amairs ne puissent
            avoir venjance, ilz le portent griefment et ont grant affliccion ou cuer. Et pour ce que
            leur yre n'est pas manifeste et monstree, l'en ne les apaise pas par persuasions ne par
            paroles; mais convient lonc temps pour leur yre digerer. Et tels gens sont tristes et
            enuieus a eulz meïsmes et a leurs amis. Item, nous appelons fors et felons ceulz qui se
            courroucent et aïrent la ou il ne convenist pas et plus fort que il ne convenist et par
            plus grant temps que il ne convenist. Et qui avecques ce ne se muent ou departent de
            leur yre senz ce que ceuls contre lesquelz il sont yréz soient tourmentéz ou pugniz. Et
            en ceste maniere, le vice de superhabondance de 
          <pb n="263"/>
          yre est plus opposite au contraire a la vertu de mansuetude que n'est le vice de
            deffaute. Car premierement, il est fait plus souvent et est plus commun; et la cause est
            pour ce que nature humaine est plus encline a pugnir ses injures. D'autre partie, ceuls
            qui superhabondent en yre sont de dure et forte conversacion et ne peuent pas si bien
            converser avecques les autres, et de tant sont il pires que les trop debonnaires. Et par
            les choses dessus dites en ceste matiere appert manifestement ce que nous avion pieça
            dit devant. Car il n'est pas legiere chose determiner en quelle maniere et a quelles
            personnes et pour quelles choses et combien de temps l'en se doit aïrer ou courroucier.
            Et avecques ce, en chascune circonstance est fort a determiner de celui qui se courrouce
            jusques a quel terme il fait a droit, et jusques a quel terme il peche. Car il n'est pas
            tousjours ainsi que celuy qui passe et ist hors du moien, soit en plus soit en moins,
            soit pour ce blasmé ou vituperé. Mais aucune fois ceuls qui deffaillent en yre et ne
            tiennent pas le moien, nous les loon et dison que ilz sont debonnaires. Et aucune fois
            ceulz qui passent le moien et se courroucent et aïrent, nous les loon comme ceuls qui
            ont courage de homme et qui sont dignes de estre princes et seigneurs. Mais a savoir mon
            de celui qui se depart et ist hors du moien, a quelle quantité et en quelle maniere il
            est hors, quant il doit estre blasmé ou a combien loing du moien et quellement loing il
            doit estre blasmé et vituperé, ce n'est pas legiere chose de rendre et assigner de ce
            raison ou regle certaine. Car le jugement de ce si depent des choses singuleres qui sont
            a considerer es cas particuliers et depent aussi des sens naturelz et de bonne
            exstimacion. Et toutesvoies, il est certain que le moien habit doit estre loé, selon
            lequel nous nous courrouçon et aïron vers ceulz vers qui il appartient et pour les
            choses pour quoy il appartient, et telement comme il appartient et ainsi de toutes les
            autres circonstances, et se les superhabundances et les deffautes en ce sont
            vituperables. Mais se elles sont petites, elles sont tollerables et peu a blasmer ou
            neent. Et se elles sont grandes, elles sont plus a blasmer. Et se elles sont moult
            grandes, elles sont tres vituperables. Et donques est il manifeste et certain que l'en
            se doit aherdre et tenir au moien. Et ainsi avon dit quelz habiz sont vers yre. </p>
          
        </div><pb n="264"/>
        <div type="chapitre" n="22">
          <head>Il determine d'une
            vertu qui peut estre appelee affabilité ou amiableté.</head>
          <p> En conversacion humaine, en communiquer et convivre ensemble, quant est en deresnes et
            parler ensemble et autres manieres de soy avoir et de soy contenir, les uns semblent
            estre plaisans et veulent toutes choses loer en raportant a la delectacion et plaisance
            de ceuls avecques qui ilz conversent. Et ne leur contrarient ou contredient en rien;
            mais il cuident que aveques chascun l'en doie estre et converser senz le contrister. Et
            aucuns sont qui, tout au contraire, sont contrarians en toutes choses. Et ne leur chaut
            ou ne curent quelconque personne ne quellement il contristent ou courroucent de ceulz
            avecques qui ilz conversent; et sont <hi rend="ital">discoles</hi>, discordans et
            litigieus. Et pour ce que les <num>.II.</num> habis extremes dessus diz sont a blasmer
            et vituperables, il est certain et manifeste que le habit qui est moien entre ces
              <num>.II.</num> vices est a loer selon lequel celui qui a tel habit ou vertu reçoit,
            accepte, et loe les diz et fais des autres, lesquelz sont a recevoir, accepter et loer,
            et en la maniere que il appartient; et qui semblablement despit ou contredit les choses
            qui sont a contredire et telement comme il convient ou appartient. Et a ceste vertu,
            l'en ne li rent pas ou actribue aucun nom. Toutesvoies, elle ressemble a amisté; car
            celui qui en ceste matiere se a et se porte selon le moien habit, il est tel comme est
            celui que nous voulon dire ami moderé, fors tant que avecques ceste vertu il poursist
            affeccion d'amour et de dileccion. Toutesvoies, ceste vertu differe de vraie amisté, par
            ce qu'elle est quant est de soy senz ce que celui qui a telle vertu ait passion et senz
            ce que il ait dileccion a ceuls a qui il parle ou deresne ou converse. Car il ne reçoit
            ou accepte les paroles des autres et on ne le contredit pas par amisté ne par inimisté
            ne par affeccion d'amour ou de haine; mais tant seulement selon ce que il est disposé
            par ceste vertu, de laquelle il fait et use semblablement et indifferenment a ceulz que
            il cognoist et a ceulz qui ne li sont pas cogneüz; 
          <pb n="265"/>
           et semblablement a ceuls que il a acoustumés et comme a ceulz que il n'a pas
            acoustumés. Toutesvoies, use de ceste vertu et fait selon elle a chascun si comme il
            appartient. Car il ne convient pas semblablement faire quant a contrister ou delitter
            ceulz que l'en a acoustuméz et les estranges.</p>
          <p> Et universelment, comme dit est, tel
            vertueus parle et deresne aveques chascun telement come il appartient. Item, toutes ses
            paroles et deresnes que il a en convivre avecques les autres, il les raporte et refaire
            a bien honeste ou a bien conferent, utile et proffitable. Et est son entencion principal
            que il ne contriste pas ceulz avecquez lesquelz il parle ou que il leur face delactacion
            selon raison. Car ceste vertu est vers les delectacions et tristeces qui sont faites en
            parler ensemble. Item, se en telz parlers a aucunes choses qui ne li soient bonnes, mais
            soient contre le honesté de lui ou qui lui soient nuisibles et contre son proffit, il
            avra indignacion de faire par ce delectacion a ceulz qui les dient et eslira plus
            contrister les. Et avecques ce, se teles paroles portent grant deshoneur pour celui qui
            les fait ou se il li portent nuysance. Et contredire a teles paroles li fait tristece.
            Neent moins, en tel cas, celui qui a ceste vertu ne les recevra pas, mais les desprisera
            et contredira. Item, il parle et converse differentment et autrement aveques ceulz qui
            sont en dignes et grans estas, et d'autre maniere aveques les autres qui sont mendres,
            et d'autre maniere avecques ceulz que il cognoist plus, et d'autre avecques ceulz que il
            cognoist moins. Et semblablement selon les autres differences et diverses qualitéz des
            personnes, il parle et fait a chascun selon ce que est avenant et convenable en ceste
            matiere. Item, quant est selon ceste vertu il desire faire delectacion et plaisance et
            redoubte a contrister, mais il considere les choses a venir ou qui peuent estre. Et ou
            cas que il seroient plus grandes, c'est assavoir, en bien honeste et en bien afferent et
            utille et meilleurs que tele delectacion, il contredira et contristera un poi celui qui
            les dit. Et semblablement fera il mesmement pour grace et afin d'aucune bonne
            delectacion qui se devroit ensuivir ou temps avenir par ceste petite contristacion. 
          </p><pb n="266"/><p>
          Donques est tel come nous avon dit celui qui est moien et vertueus en ceste matiere,
            mais il n'est pas nommé. Et celui qui superhabonde en ce et qui met son entencion et son
            estude a condelecter et a complaire a ceulz avecques qui il parle et converse, se il le
            fait tant seulement pour faire delectacion et plaisance et non pas pour aucune autre
            chose, il est appellé plaisant. Mais celui qui fait teles complaisances afin que par ce
            li soit faite aucune utilité en pecunes ou autre quelzconques choses que l'en peut avoir
            par pecunes ou autrement, il est appellé blandisseur, adulateur et flatëeur. Et celui
            qui tous contriste, il est appellé comme dit est litigieus, <hi rend="ital">discole</hi> et
            descordable. Et semble que ces <num>.II.</num> vices extremes soient opposites l'un a
            l'autre et non pas a la vertu moienne, pour ce que elle est innommee. </p>
        </div>
        <div type="chapitre" n="23">
          <head>Il determine en
            general de une vertu qui resgarde verité.</head>
          <p> Une vertu moienne est opposite a ventance ou venterie, mais elle est nommee et est
            presque vers teles choses comme est la vertu dessus dite. Et n'est pas mal de parler en
            passant de teles vertus, premierement car par traictier de teles vertus nous savron ce
            que appartient vers bonnes meurs en toutes choses. D'autre partie, pour ce que ces
            vertus de quoy nous avon parlé et parleron sont moiennes et ou moien, par ce nous
            regarderon et considereron que il est ainsi universelment de toutes vertus. Donques est
            il ainsi que en convivre, converser et parler ensemble sont aucuns qui entendent a
            delicter et faire delectacion ou a contrister, desquelz nous avon dit. Or dison aprés 
          <pb n="267"/>
           de ceulz qui dient ou monstrent verité, et de ceuls qui dient ou monstrent fausseté en
            conversacion humaine. Et peut estre verité et ficcion en paroles et en operacions. Celui
            qui superhabunde est appellé ventëeur, qui faint et se vente de grans choses et
            glorieuses lesquelles ne sont pas en verité, et qui faint les choses plus grans ou
            grandes que ilz ne sont. Et celui qui deffaut est appellé <hi rend="ital">eyron</hi>. Et
            c'est celui qui au contraire nye les grans choses que il a faites ou les fait mendres
            que ilz ne sont. Et celui qui est moien est appelé <hi rend="ital">archokastos</hi>, c'est
            a dire, par soy manifeste ou par soy merveilleus; et est celui qui est veritable et en
            vie et en parolles, et confesse ses bons fais et ne les fait ne plus grans ne plus petis
            que il sont. Et est assavoir que chascune de teles choses peut estre faite pour aucune
            autre fin, et peut estre fait senz autre fin resgarder. Car chascun tel comme il est et
            quel il est, teles choses dit il et fait. Et ainsi vit, se il ne fait aucune fois
            autrement pour aucune autre chose qui peut seürvenir.</p>
          <p> Or est il ainsi que mensonge ou
            mentir est une chose mauvaise de soy et de sa nature et qui est a fuir, et verité est de
            soy meïsme bonne et a loer. Et ainsi celui qui est veritable est moien et est a loer. Et
            les autres qui sont extremes et mensongiers, ilz sont vituperables et a blasmer. Mais le
            ventëeur qui superhabonde est plus vituperable. </p>
        </div>
        <div type="chapitre" n="24">
          <head>Il determine en
            especial de ceste vertu et des vices opposites.</head>
          <p> Or dison des uns et des autres et premierement du veritable. Et ne dison pas ou
            entendon de celui qui dit et confesse verité en jugemenz ne quant a chose de contencion
            qui resgarde justice ou injustice; car teles choses appartiennent a une autre vertu.
            Mais nous entendon ici endroit de celui qui est veritable en vie et en parole senz
            regart a aucune difference quant a justice 
          <pb n="268"/>
          ou injustice. Et dit et monstre verité pour ce que il est tel selon cest habit et
            disposé selon ceste vertu. Et tel homme semble estre actrempé et moderé en ses faiz et
            en ses diz. Item, il aime verité et dit verité en choses ou il n'a pas grant force ne
            grant difference. Item, encore dit il plus volentiers verité la ou il a tele difference,
            et la cause est car il craint et redoubte mentir; et de toute mensonge en tant comme
            mensonge, il a horreur et abhominacion; et tel homme est a loer. Item, pour ce que c'est
            fort de tenir le moien, tel vertueus decline plus volentiers vers le moins; et est plus
            grant prudence, pour ce que les superhabondances en teles choses sont charchantes et
            enuieuses. Et celui qui faint de soy choses et fais plus grans que ilz ne sont ou qu'ilz
            ne furent onques et ne fait pas tele faintise pour aucune autre fin, il semble estre
            mauvais; car autrement ne se esjoïroit il pas de mentir. Mais toutesvoies, il semble
            plus estre vain que simplement mauvais. Et celui qui faint teles choses pour aucune
            autre fin, se il le fait pour grace et afin de avoir gloire et honeur, il n'est pas tres
            vituperable en tant comme ventëeur. Mais faire teles venteries afin d'avoir argent ou
            quelconquez chose de quoy l'en peut avoir argent, c'est plus laide chose et plus
            vituperable. Car un homme n'est pas dit ventëeur pour ce se il a en soy de quoy il se
            peut venter; mais il est tel pour son eleccion et selon le habit ou inclinacion naturele
            ou acquise par laquele il est tel, c'est a savoir ventëeur, comme celui qui est
            mensongier. Car tel mentëeur ment pour ce que il se delicte en mentir, et un autre ment
            pour ce que il appete gloire, et l'autre ment pour ce que il appete gaaing. Et eulz qui
            se ventent afin d'avoir gloire, il faingnent choses qui sont a loer et qui appartiennent
            a felicité. Et ceuls qui se ventent afin de gaaing, il faingnent teles choses qui facent
            delectacion et plaisance a leur prochains devant lesquelz 
          <pb n="269"/>
           il se ventent. Et gardent que les choses de quoy il se ventent, posé que elles ne
            soient pas vraies, que l'en n'en puisse apparcevoir la fausseté, si comme faindre estre
            bon medicin ou estre sage divinëeur. Et pour ce, pluseurs qui veulent gaaignier
            faingnent teles choses, car ilecques sont les choses dessus dites.</p>
          <p> Et ceuls qui dient
            moins de eulz meïsme que il n'est selon verité, il sont appeléz <hi rend="ital">eyreus</hi>; et sont selon leurs meurs plus gracieus que ne sont les ventëeurs; car il
            ne le font pas pour cause de gaaing, mais pour fuir et eschiver que il ne molestent ou
            charchent et contristent ceuls avecques qui ilz conversent et pour fuir orgueil. Et sont
            aucuns telz qui nyoient meïsmement de eulz meïsmes grans choses et glorieuses, si comme
            fist Socrates. Item, aucuns telz sont qui nyent leur fais ou leurs biens mesmement petis
            et manifestes; et ce font par faintise et cautele, et les a l'en de legier en despit. Et
            aucune foiz faignent il et font teles humilitéz pour vaine gloire et par venterie, si
            comme firent les citoiens de Lacone en leur vestemens ou vesteure. Car superhabondance
            en teles choses et tres grant deffaute est une maniere de venterie. Et ceuls qui usent
            de cest vice qui est vers le moins et en usent modereement et faingnent non estre ou
            font mendres aucunes choses qui ne sont pas trop patentes, et les choses manifestes il
            les dient plus petites que il ne sont et faingnent modereement, telz semblent estre
            gracieus en conversacion. 
          <pb n="270"/>
           Et est a savoir que au voirdisant, a ceste vertu le vice du ventëeur est plus opposite
            que l'autre pour ce que il est pire. </p>
        </div>
        <div type="chapitre" n="25">
          <head>Il determine d'une
            vertu qui est vers gieus et esbatemenz.</head>
          <p> Come il soit ainsi que en ceste vie et en conversacion humaine un repos soit en gieu
            ou en esbatement, pour ce est il en teles choses une maniere de parler et de soy avoir
            avecques les autres qui se acorde a raison; par quoy l'en dit en gieu choses qui
            appartiennent a dire et si comme il appartient. Et semblablement quant a oïr ou
            escouter. Car il a grant difference en tele matiere entre parler ou dire aucunes choses
            et les oïr ou escouter. Et donques est il manifeste que vers tele chose peut estre
            superhabondance et deffaute ou resgart du moien. Et donques ceulz qui en rire en jouer
            superhabondent et excedent sont appelés <hi rend="ital">bomoloches</hi>. Et telz sont
            charchans et ennuyeus et desirent du tout gieu et risée. Et entendent plus et resgardent
            a ce que ilz facent rire les genz que ilz ne font a dire choses avenanz et honestes. Et
            que ilz ne font a eulz garder de courroucier et contrister celui de qui ilz dient leurs
            truffes. Et ceulz qui ne dient onques aucune chose risible et avecques ce il sont
            molestés a ceulz qui les dient et leur en desplaist, telz sont appeléz aggrestes et
            durs. Et ceulz qui en giex se portent modereement et se contiennent actrempeement, il
            sont appeléz <hi rend="ital">eutrapeles</hi>, c'est a dire, bien tournans. 
          <pb n="271"/>
           Et telz mouvemenz signifient et monstrent les meurs des persones. Et aussi comme l'en
            juge la disposicion du corps par les mouvemenz, semblablement l'en juge les meurs par
            les operacions. Et pour ce que communelment pluseurs se esjoïssent en giex et en risees
            et se delictent plus que il n'appartient en oïr et escouter connices et moqueries des
            autres, pour ce telz genz appellent les superhabondans moiens, et les <hi rend="ital">bomoloches</hi> il appellent <hi rend="ital">eutrepeles</hi> et gracieus. Mais il est
            manifeste par les choses dessus dites que ilz ne different pas petit. Et au moien habit,
            qui est vertu en ceste matiere, est propre la condicion laquelle ont ceulz qui sont
            habiles et disposés a bien converser avecques les autres, et qui en esbatemenz dient et
            escoutent volentiers teles chose comme il appartient dire et oïr a persone moderee et
            honeste et qui est liberal, c'est a dire, de franc et liberal courage. Car en tel
            partie, c'est a savoir, en esbatemenz, celui qui est modeste et liberal seult dire
            choses avenantes et honestes. Et differe le gieu de celui qui est de franc courage du
            gieu de celui qui est de servile condicion ou nature ou maniere. Et aussi le gieu du
            bien discipliné differe du gieu de celui qui est indiscipliné ou mal doctriné. Et ce
            peut asséz apparoir par les comedies des anciens et par celles que l'en fait a present.
            Car aucuns qui les escoutent se delictent et rient quant ilz oient laides paroles et
            villainnes et les autres non, mais ont suspicion de mal sus ceulz qui les dient. Et pour
            ce, il ne differe pas petit quant a honesté, dire ou oïr volentiers en telz giex laides
            paroles ou courtoises. Et pourroit l'en faire question, a savoir mon, se l'en doit dire
            celui estre bien truffant et conviciant selon ceste vertu par ce que il prent garde a
            dire choses qui appartienent estre dites a homme de franc courage ou pour ce que il
            regarde a non contrister et courroucier ceulz qui l'escoutent ou a les delicter et faire
            leur plaisir. Mais le secont membre est incertain et indeterminé; car une chose est
            haineuse a <num>.I.</num>
          
          <pb n="272"/>
           homme, delittable a un autre pour ce que chascun ot volentiers choses qui li sont
            delitables et soustient le parler et escoute volentiers de teles choses comme il fait et
            dit volentiers. Et celui qui a ceste vertu ne dira pas toutes manieres de connices ou de
            moqueries ou derisions; car aucunes en sont contumelieuses, injurieuses et en reprouche.
            Et pour ce, ceuls qui font et ordennent les loys deveent et deffendent aucunes
            contumelies et derisions estre dits. Mais par aventure, aucune fois convient il en
            esbatement dire aucun connice ou moquerie. Et celui qui est gracieus et liberal qui a
            ceste vertu, il se avra et contendra en ces choses en tele maniere que il sera a soy
            meïsme loy et regle. Et tel est celui qui est moien et vertueus en ceste matiere. Et est
            appellé <hi rend="ital">epydixe</hi> ou <hi rend="ital">eutrapele</hi>. C'est a dire apte ou
            bien tournant. Et celui qui superhabonde et est appelé <hi rend="ital">bomoloche</hi>, il
            est mendre en mauvaistié que n'est le deriseur, et ne se depart ou ne delaisse pas ses
            fais ou diz ne les fais ou diz des autres ou cas que il les peut tourner et convertir a
            gieu ou a risee. Et afin que il face les genz rire, il dit teles choses que un homme
            gracieus et vertueus ne daigneroit dire. Et aucunes fois teles que le vertueus ne
            vouldroit pas oïr. Et le vicieus qui deffaut en ceste matiere et est appelé aigre,
            agreste et dur, il est inutile a telles colloqucions et esbatemens; car il n'i confere
            et n'i fait rien, mais est triste en toutes choses et abhomine gieu qui est neccessaire
            aussi comme <num>.I.</num> repos en vie humaine. Donques en ceste vie sont les
              <num>.III.</num> moiennes vertus desus dites. Et sont toutes <num>.III.</num> vers
            comunicacion humaine en paroles et en faiz. Mes elles different; car une est vers
            veritéz en diz et en faiz et les <num>.II.</num> autres sont vers delectacion, une est
            en giex, et l'autre est en desraisnes selon autre maniere d'estre en ceste vie. </p>
        </div>
        <div type="chapitre" n="26">
          <head>Il determine de
            vercunde, qui est une passion et n'est pas vertu.</head>
          <p> De vercunde l'en ne doit pas dire comme d'une vertu; car elle resemble plus a passion
            que a habit. Et est vercunde determinee et diffinie en ceste 
          <pb n="273"/>
           maniere: vercunde est paour de ingloriacion; c'est a dire, paour de avoir confusion,
            deshoneur ou vitupere. Et vercunde se parfait et se monstre semblablement comme fait la
            paour que l'en a en perilz. Car ceulz qui ont vercunde rougissent, et ceulz qui ont
            paour de mort palissent. Donques, puisque vercunde et paour de mort sont corporelles en
            ce que il ont annexes transmutacions corporeles, il semblent plus appartenir a passions
            que a habis. Et ceste passion, c'est assavoir vercunde, ne compete pas et n'est pas
            convenable a tout aage de jonesce; car nous avon opinion que les joennes doivent estre
            vercundeus. Et la cause est car pour la ferveur et chaleur de leur aage il vivent, ou
            sont enclins a vivre, selon leur passions et desirs et a souvent pechier. Mais il en
            sont deveéz et s'en retraient souvent par vercunde. Et encore appert il autrement par
            ce; car des joennes gens, nous loon ceulz qui sont vercundeus; mais un vieil homme, nul
            ne le loe pour ce que il soit vercundeus. Car nous avon opinion et cuidon que il ne
            conviengne pas que il face aucunes choses dont l'en doit avoir vercunde. Item, vercunde
            ne compete pas a homme vertueus, ne il n'est pas vercundeus; car vercunde est pour
            mauvaises operacions, et le vertueus ne fait nule tele operacion. Et posé que aucunes
            choses soient laides et mauvaises selon verité et aucunes tant seulement selon opinion
            et selon reputacion, ce ne fait nulle difference quant a cest propos. Car le vertueus ne
            feroit ne les unes operacions ne les autres. Et pour ce n'est il onques vercundeus; mais
            teles operacions fait le 
          <pb n="274"/>
           mauvais, c'est a savoir, aucune chose laide. Item, se aucun disoit que le vertueus a
            tele proprieté que, se ainsi estoit que il feïst aucune chose laide il en avroit
            vercunde, et par ce peut il estre dit vercundeus, qui ainsi diroit, c'est inconvenient;
            premierement, car vertu, a parler proprement, est de choses voluntaires; et le vertueus
            ne feroit jamais mauvaistiéz voluntairement. D'autre partie, selon ceste opinion,
            vercunde seroit chose vertueuse par supposicion; c'est assavoir, car ou cas que le
            vertueus feroit mal, il s'en vercunderoit. Et il n'est pas ainsi es vertus. Item, se
            aucun disoit que invercunde est mauvaise chose et non avoir vercunde de ouvrer et faire
            laides choses, pour ce ne s'ensuit il pas en rien que avoir vercunde de faire teles
            choses soit chose bonne ou vertueuse. Et aussi comme vercunde est une passion a loer en
            aucuns, et toutesvoies, ce n'est pas vertu; semblablement continence n'est pas vertu;
            mais est une chose mixte ou mellee avecques aucune chose appartenante a vertu. Et de ce
            l'en monstrera la verité plus a plein en ce qui ensuit. Or dison maintenant de justice.
            </p><p>Ci fine le quart livre de <title>Ethiques</title>. Et aprés commence le quint. </p>
          
        </div>
      </div><pb n="275"/>
      <div type="livre" n="V">
       
        <head>Ci finent es titres des .XXIII. chapitres du quint livre d'ETHIQUE 
          ouquel il determine de la vertu de justice, laquelle regarde 
          principalment les operacions dehors. Et les vertus dont il a déterminé 
          devant regardent principalement les passions de dedenz nous, 
          et sont pour les moderer </head>
          <div type="chapitre" n="1">
          <head>Il commence determiner de justice et met une distincion.</head>
        
        <p> Nous entendon dire aprés de justice et de injustice et vers quelles operacions ilz sont,
          et comment justice est moienne, et de chose juste comment elle est moienne et entre
          quelles choses. Et est nostre entencion parler de ces choses en la maniere que nous avon
          parlé des autres vertus et comme il fu dit au commencement. Or voion nous que tous ceulz
          qui parlent de ceste chose veulent dire ou entendent par justice un habit qui encline les
          personnes a ouvrer justes choses et par lequel ilz oeuvrent justes choses et par lequel
          ilz veulent et aimment justes choses. Et en ceste maniere ilz entendent par injustice un
          habit qui encline les gens a faire choses injustes et par quoy ilz font choses injustes et
          par lequel ilz veulent choses injustes et leur plaisent. Et pour ce nous supposeron
          premierement en general ces choses estre vraies. Et est a savoir que une maniere est es
          puissances et es sciences, et une autre est es habis; car une meïsme puissance et une
          meïsme science sont 
        <pb n="276"/>
         de choses contraires. Mais habis contraires sont de choses contraires et ne vient d'un
          habit que une maniere de choses, si come de santé il ne vient pas choses contraires, mais
          tant seulement choses sainnes et convenables a santé, et pour ce dison nous que un homme
          va sainement quant il va comme un homme qui est sain. Et avient moult de fois que l'en
          cognoist un habit par cognoistre son contraire. Et moult de foiz sont les habis cogneüs
          par la cognoissance de leurs subjéz. Car par ce que l'en cognoist que est bonne
          disposicion de corps, par ce l'en cognoit que est mauvaise disposicion contraire. Et aussi
          par les subjéz, c'est a savoir par les corps bien disposéz, l'en cognoist la bonne
          disposicion et par la bonne disposicion l'en cognoist les corps estre bien disposé. Car,
          se bonne disposicion de corps est avoir la char bien ferme et bien composee, par ce l'en
          scet que mauvaise disposicion est avoir la char molle et mal composee. Et aussi qui
          cognoist que le subjet, c'est le corps, est bien disposé il cognoist que il a la char
          ferme et bien composee. Et comunelment, se un nom signifie pluseurs choses et est dit en
          pluseurs manieres, le nom contraire signifie aussi pluseurs choses et est dit en pluseurs
          manieres; si comme se juste est dit en pluseurs manieres, injuste est aussi dit en
          pluseurs manieres. Or est ainsi que injustice et justice sont dites en pluseurs manieres.
          Mais pour ce que leur significacions sont prochaines et ont aucune similitude et
          convenience, pour ce tele equivocacion n'est pas apparente. Et n'est pas de tele maniere
          comme sont aucunes significacions par equivocacion de quoy la difference est manifeste,
          par ce que l'une significacion est loing et dessemblable de l'autre. Et sont de diverses
          raisons et especes, si comme par equivocacion l'en appele clef un membre qui est ou col
          d'une beste et 
        <pb n="277"/>
         appelle l'en clef ce a quoy l'en ferme les huis. Or prenon donques et dison en quantes
          manieres est dit homme injuste. Et semble que celui est dit injuste qui est illegal, et
          celui qui est aver et celui qui est inequal. Et par ce appert il manifestement que juste
          est dit en <num>.II.</num> manieres, c'est a savoir, de celui qui est legal et de celui
          qui est equal. Item, juste chose est dite de chose legale et de chose equale. Item, chose
          injuste est dite de chose illegale et de chose inequale. Et le injuste qui est aver, il
          n'est pas dit aver de tous biens, mais seulement des biens qui regardent fortune et
          infortune. Et lesquelz biens sont bons simplement et tousjours quant est selon eulz; mais
          aucuns sont a qui il ne sont pas tousjours bons. Mais les hommes populares et avers orent
          et prient pour telz biens et les desirent et parsuient. Et il ne convenist pas ainsi
          faire; mais l'en doit orer pour les choses et les desirer qui sont bonnes simplement quant
          est de elles meïsmes, et avecques ce l'en doit orer et desirer que elles soient bonnes a
          ceulz meïsmes qui les desirent. Et semblablement, l'en doit eslire pour soy les choses qui
          sont bonnes et aveques ce que elles soient expedientes pour soy meïsme. Et celui qui est
          injuste tousjours ne eslit il pas plus de bien que il ne li est deü; mais aucune foiz
          eslit il moins, c'est a savoir, de mal penible ou domageus que il ne doit, et pour ce que
          moins de mal ou regart de plus grant mal semble estre bien. Et un homme est dit aver en
          tant comme il eslit plus de bien ou de proffit que il ne doit. Pour ce semble il que tel
          injuste soit aver, mais il est mieulx a dire que il est inequal; car inequal contient
          tout, c'est a savoir, et celui qui veult plus du bien et celui qui veult moins du mal que
          il ne doit vouloir. Et celui qui est illegal, il peut estre dit inequal, mais tele
          illegalité ou inequalité contient et regarde toute injustice et est commune a toute
          injustice. </p>
        <pb n="278"/>
      </div>
      <div type="chapitre" n="2">
        <head>Il determine de justice legal.</head>
        <p> Pour ce que celui qui est illegal est injuste comme dit est, il s'ensuit que toutes
          choses legales soient aucunement justes. Et les choses sont legals qui sont determinees,
          ordenees ou commandees par les loys positives. Et chascune de teles choses nous dison
          estre juste. Or est ainsi que les loys parlent de toutes choses en conjecturant et
          regardant ou le proffit commun de tout le pueple ou de aucuns tres bons et principalx, ou
          de ceulz qui sont seigneurs. Et ce est ou selon vertu ou selon aucune autre maniere. Et
          pour ce selon une autre maniere, choses justes legals proprement sont celles par quoy
          felicité est faite ou gardee et chascune de ses parties en communicacion civile. Car la
          loy commande que l'en face les oeuvres de fortitude, si comme que le chevalier ne se
          departe pas de l'ost avant la bataille et ou fait que il ne s'enfuye pas et que il ne
          giete pas jus ses armes. Et aussi la loy commande les oeuvres de actrempance, si comme que
          l'en ne face adultere ou force ou vilonnie a femme. Et commande aussi les oeuvres de
          mansuetude, si comme non batre ou ferir et non tencier ou mesdire. Et semblablement selon
          les autres vertuz ou malices, la loy commande les unes choses et les autres devee.</p>
        <p> Et la
          chose est droituriere qui est mise ou faite justement et droiturierement; et celle qui
          n'est ainsi mise et faite est pire et est appellee <hi rend="ital">apostudyamenos</hi>, c'est
          a dire, loys indiscretement mise et faite senz pourvision. Donques est justice vertu
          parfaicte, non pas simplement, c'est a savoir, ou regart tant seulement de celui qui a
          telle vertu; mais avecques ce, ou regart de autre et en raportant a autre. Et pour ce
          dison nous maintes foiz en proverbe que 
        <pb n="279"/>
         justice est la plus tres noble de toutes les vertus. Et que ne Hesperus ne Lucifer n'est
          si tres merveilleuse. Et en justice legal est contenue toute vertu ensemble et est vertu
          mesmement parfaicte, pour ce que par elle a l'en usage de vertu parfaicte, laquelle est
          parfaicte en ce et par ce que celuy qui le a en peut user quant a autre ou en regart
          d'autre et non pas tant seulement a lui meïsme. Car moult de genz sont qui peuent user de
          vertu en leurs propres choses, mais ilz n'en peuent user es choses qui resgardent autre.
          Et pour ce fu bien dit le proverbe du philosophe Biant, que le prince monstre le homme. Et
          pour ce justice seule et nulle autre vertu semble estre bien de autrui, car par elle est
          fait bien conferent et utile au prince ou au pueple commun. Donques celui est tres mauvais
          qui use de malice et quant a soy et quant a ses amis. Et celui est tres bon qui use de
          vertu non pas tant seulement quant a soy, mais avecques ce quant a autre; et c'est forte
          chose ou forte oeuvre. Donques ceste justice n'est pas partie de vertu ou une vertu
          particuliere, mais elle est toute vertu. Et le injustice contraire n'est pas partie de
          malice, mais est toute malice. Et en quelle maniere different vertu et ceste 
        <pb n="280"/>
         justice il appert asséz par les choses devant dites, et que elle est une meïsme chose
          que est vertu. Et en aucune maniere n'est pas une meïsme chose; car en tant comme elle
          regarde autre que celui qui le a, elle est dite justice. Et en tant comme c'est
            <num>.I.</num> habit par quoy un homme est tel, elle est simplement vertu. </p>
      </div>
      <div type="chapitre" n="3">
        <head>Il monstre que senz ce que justice legal est, il convient mectre une
          autre justice particuliere.</head>
        <p> Nous queron yci et entendon determiner d'une justice qui est partie de vertu; car une en
          est tele, si comme dit est. Et semblablement, voulon nous dire de injustice qui est partie
          de malice. Et que tele injustice particuliere soit, il appert par signe. Car quiconques
          oeuvre selon les autres malices, il fait injustice legal; mais il ne fait pas pour ce
          avariceusement, c'est a dire que il ne oste pas a autre le sien. Si comme celui qui en
          bataille par mauvaise paour giete son escu, ou celuy qui par yre dit mal a autre, ou celui
          qui par illiberalité ne veult prester pecunes a son amy. Et moult de fois avient que aucun
          peche par tele avarice et injustice en prenant ce qui n'est pas sien et si ne peche pas
          selon aucunes des autres malices ne selon toutes. Et toutesvoies, il peche selon aucune
          malice; car nous le vituperon et selon injustice, en disant que il est injuste. Donques
          est il une injustice qui est aussi comme partie de toute malice. Et semblablement est
          chose injuste qui est partie de tout ce qui est dit injuste illegal et qui est fait contre
          la loy. Item, aucune fois un homme commet et fait adultere tant seulement pour cause et
          afin de gaaignier et de prendre aucun proffit. Et un autre fait adultere pour sa
          concupiscence 
        <pb n="281"/>
         et y despent du sien et en sueffre damage. Et cestui en ce faisant doit estre dit
          luxurieus plus que il ne doit estre dit avaricieus ou injuste. Mais l'autre semble plus
          estre injuste et non pas luxurieus; car il fait tel adultere non pas pour concupiscence,
          mais pour gaaignier. Item, en toutes les autres injustificacions ou mauvaises operacions
          qui sont faites selon injustice illegal et universele, l'en fait tousjours relacion a
          aucune especial malice. Si comme se aucun fait injustice de adultere, l'en le raporte a
          luxure; et se aucun laisse le duc ou capitaine de l'ost, ceste injustice est raportee au
          vice de paour ou couardie. Et se aucun fiert et bat un autre, ce est raporté au vice de
          yre, et ainsy des autres. Mais se aucun gaaigne ou acquiert ce qui ne doit pas estre sien,
          ceste injustice ou ce mal n'est raporté a nulle autre malice quelconques fors a injustice.
          Et par ce appert clerement que senz injustice illegal qui contient toute injustice, il
          convient mectre une injustice especial qui est partie de telle injustice total. Et toutes
          les deux ont convenience en une voiz et en <num>.I.</num> nom. Et la cause est, car il ont
          convenience ou gerre de leur diffinicion; car toutes les <num>.II.</num> sont dites ou
          resgart d'autre. Mais elles different; car injustice particuliere est vers honeur ou
          pecunes ou salu de corps, ou se nous avion un nom qui compreïst toutes teles choses, nous
          dirion que elle est vers cela. Et aucune foiz fait l'en tele injustice pour delectacion
          qui est en gaaignier. Et injustice illegal est vers toutes choses generalment en quoy
            <num>.I.</num> homme vertueus se peut exerciter. </p>
      </div>
      <div type="chapitre" n="4">
        <head>Il recapitule aucunes choses dites et monstre de quoy il parlera
          aprés.</head>
        <p> Or appert donques manifestement que pluseurs justices sont, et que il est une
          particuliere justice hors la justice qui est toute vertu. Et de ceste particuliere justice
          diron nous aprés et monstreron que ce est et quelle elle est. Et avon devant determiné que
          chose injuste est divisee et que une est injuste illegal et l'autre est injuste inequal;
          et aussi de chose juste, une est juste legal et l'autre juste equal. Et avon dit que selon
          chose injuste illegal est injustice illegal. Et que inequal et plus n'est pas a dire une
          meïsme chose, 
        <pb n="282"/>
         mes a regart l'un a l'autre comme partie a son tout. Et avon dit que injuste illegal et
          injuste inequal ne sont pas une chose, mais a regart l'un a l'autre comme partie a son
          tout; pour ce que toute chose inequal est illegal. Mais il ne se convertist pas, car il
          n'est pas vray que toute chose illegal soit inequal. Et avon dit que toute chose qui est
          injuste en plus, elle est inequale, mais aucunne est inequale qui n'est pas en plus. Et
          avon dit que injustice inequal n'est pas une meïsme chose avecques injuste illegal, mais
          chose injuste inequal et injustice inequal sont comme parties, et chose injuste et illegal
          et injustice illegal sont comme les touz et contiennent tout; car injustice inequal est
          partie de toute injustice. Et semblablement, justice equal est partie de toute justice. Et
          donques avon a dire de injustice qui est partie de toute injustice, et semblablement de
          chose juste et de chose injuste en ceste maniere. Et delaisseron a parler a present de
          justice legal, qui est selon toute vertu, et de injustice opposite; car tele justice est
          usage de toute vertu quant est vers autre et injustice est usage de toute malice vers
          autre. Et aussi ne traicteron nous plus de chose juste ou injuste en ceste maniere; car il
          est manifeste comme ceulz sont a determiner selon teles justice et injustice, pour ce que
          une grant partie des choses selon justice legal sont presque commandees par les loys selon
          toute vertu; pour ce que la loy commande a vivre selon chascune vertu, et devee a vivre
          selon chascune malice. Car les choses qui sont ordenees par les loys positives sont pour
          faire et pour causer toute vertu quant a la discipline de ce que appartient pour vivre en
          une communité. Mais quant est a toute discipline selon laquelle un homme est simplement
          bon homme, a savoir mon, se telle chose appartient a la science de politiques ou autre, il
          sera dit aprés. Car, par aventure, n'est ce pas une meïsme chose estre bon homme et estre
          bon citoien. </p>
        
      </div><pb n="283"/>
      <div type="chapitre" n="5">
        <head>Il commence determiner de justice equal ou particuliere, et met une
          distincion de tele justice.</head>
        <p> De justice particuliere sont deux especes ou <num>.II.</num> manieres: une est celle qui
          est en distribucion de honeurs ou de pecunes ou de quelzconques autres choses qui sont
          partables entre eulz qui communiquent en une civilité ou policie. Car en teles choses ou
          de teles choses peut avoir l'un ou regart de l'autre selon equalité ou selon inequalité.
          L'autre espece de justice particuliere est celle qui nous adresce en commutacions. Et de
          ceste injustice commutative sont <num>.II.</num> parties ou <num>.II.</num> manieres, car
          les unes commutacions sont voluntaires et les autres sont involuntaires.</p>
        <p> Les voluntaires
          sont teles comme vendicion, achat, prest, plegerie, usage, depost, louage. Et sont dites
          voluntaires pour ce que le commencement et la cause de teles commutacions est voluntaire
          et de la volenté des parties. Et de commutacions involuntaires les unes sont ocultes,
          muciees ou couvertes; si comme larrecin, adultere, malefice ou empoisonnement, <hi rend="ital">paragogie</hi>, seducion ou substraccion cauteleuse de autrui servant, occision
          faite en traïson et faux tesmoignange. Et les autres commutacions sont violentes et 
        <pb n="284"/>
        manifestes, si comme baterie, emprisonnement, mort, estre tué, rapine, mutilacion,
          accusacion, injuriacion ou souffrir injure. </p>
      </div>
      <div type="chapitre" n="6">
        <head>Il monstre que il a moien en chose qui est juste selon justice
          distributive.</head>
        <p> Pour ce que celui qui est injuste est inequal et chose injuste est inequal, il appert
          manifestement que chose juste est moienne ou regart de chose injuste. Et que chose juste
          est equale, il appert car en quelconque operacion ou il peut estre plus et moins, il
          convient que l'en y puisse prendre equal. Et donques se injuste chose est inequal, il
          s'ensuit que juste chose est equal; et ce appert a touz senz autre probacion. Et pour ce
          que ce qui est equal est moien entre plus et moins, il s'ensuit et convient que chose
          juste soit moienne. Or est il ainsi que une chose est dite equale ou resgart d'autre chose
          a qui elle est equale. Donques convient il que equalité, a tout le moins, soit en deux
          choses. Donques est il ainsi de neccessité que chose juste est moienne et est equale et
          est ou regart d'autres choses, et en aucunes choses; car selon ce que elle est moienne,
          elle est ou resgart de deux choses qui sont ce que est plus et ce que est moins. Et selon
          ce que elle <supplied resp="#editor">est</supplied> equale, il convient que ceste equalité
          soit en <num>.II.</num> choses; et selon ce que elle [ est ] juste, elle est en aucuns et
          ou regart d'aucuns; car elle est juste ou regart des autres.</p>
        <p> Donques par ce que dit est,
          il convient par neccessité que chose juste selon justice distributive soit a tout le moins
          en <num>.IIII.</num> choses; car ceulz a qui l'en fait tele chose juste sont
            <num>.II.</num> personnes au moins, et les choses en quoy l'en leur fait distribucion
          sont <num>.II.</num> au moins. Et doit estre une meïsme qualité ou proporcion entre ceulz
          a qui l'en fait tele justice et entre les choses en quoy l'en leur fait ceste justice et
          qui leur sont distribuees. Et convient que aussi comme l'une des choses que l'en distribue
          regarde l'autre, que en tele maniere les personnes a qui eulz sont distribuees aient
          resgart l'une a l'autre. Car se les personnes ne sont equalz, il ne devront pas avoir
          porcions 
        <pb n="285"/>
         equales. Mais quant ceulz qui sont equalz reçoivent en distribucion porcions inequales
          ou ceulz qui ne sont equalz reçoivent porcions equales, d'ileques viennent et naissent les
          mellees, contencions et accusacions. Encor appert manifestement ce que dit est par ce que
          est selon la dignité des personnes. Car tous confessent et dient que en faisant justice il
          convient en distribucions faire selon la dignité des personnes. Mais bien est verité que
          dignité n'est pas dite en une meïsme maniere de tous. Car ceulz qui se gouvernent selon
          policie democratique reputent que liberté est la dignité selon laquelle l'en doit faire
          distribucions. Et ceus qui se gouvernent selon policie oligarchique, les uns dient que
          tele dignité est avoir richesces, et les autres que c'est noblesce de lignage. Et ceulz
          qui se gouvernent selon policie aristocratique dient que c'est vertu. </p>
      </div>
      <div type="chapitre" n="7">
        <head>Il monstre selon quelle proporcionalité le moien est pris en justice
          distributive.</head>
        <p> Donques chose juste est proporcionel, c'est a savoir, moienne selon aucune
          proporcionalité. Et est proporcionalité non pas tant seulement en uns nombres propres,
          mais en tous nombres. Et proporcionalité est equalité de proporcions et convient que elle
          soit au moins en <num>.IIII.</num> termes ou choses. Car de 
        <pb n="286"/>
        la proporcionalité qui est appelee disjointe ou divisee, l'en use d'un terme par
            <num>.II.</num> et est dit <num>.II.</num> foiz; si comme en disant: il a telle
          proporcion de <num>.VIII.</num> a <num>.IIII.</num> comme il a de <num>.IIII.</num> a
            <num>.II.</num>, il appert que l'en nomme <num>.IIII.</num> par <num>.II.</num> fois, et
          est aussi comme se ce estoient <num>.IIII.</num> choses proporcionees ensemble. Et en
          justice distributive sont requis au moins <num>.IIII.</num> termes diviséz et que il ait
          tele 
        <pb n="287"/>
        proporcion entre <num>.II.</num> de ces termes comme entre les <num>.II.</num> autres,
          et les uns termes sont les personnes a qui l'en fait distribucion et les autres sont les
          porcions qui leur sont distribuees. Or meton donques que la proporcion des personnes quant
          a dignité ou merite soit comme la proporcion de <num>.XII.</num> a <num>.VI.</num> et que
          la proporcion de le honeur ou de la pecune distribué soit comme la proporcion de
            <num>.IIII.</num> a <num>.II.</num>. Donques par une argumentacion qui appelle de
          proporcion tresmuee, il convient que il ait tele proporcion de <num>.XII.</num> a
            <num>.IIII.</num> comme il a de <num>.VI.</num> a <num>.II.</num>. Et aveques ce que
          elle soit tele meïsme de toutes les dignités prises ensemble a toute la chose distribuee
          prise ensemble. Et se la chose est ainsi composee, ce est justement fait. Et donques
            <num>.XII.</num> et <num>.VI.</num>, ces <num>.II.</num> termes conjoins ensemble ont
          tele meïsme proporcion a <num>.IIII.</num> et <num>.II.</num> conjoins ensemble. Et est
          juste distribucion et est le moien. Et ce que est hors tele proporcionalité est injuste.
          Car ce que est selon tele proporcionalité est moien et juste. Et les mathematiciens
          appellent tele proporcionalité geometrique. Car il avient souvent en geometrie que il a
          tele proporcion du tout au tout comme de partie a partie, ou du grant au grant comme du
          petit au petit. Et ceste proporcionalité qui est en justice distributive n'est pas
          continue car l'en ne use pas en ce d'un terme ou lieu de <num>.II.</num>, pour ce que la
          personne a qui l'en distribue et ce que l'en distribue ne sont pas une meïsme chose.</p>
        <p> Or
          avon donques que chose juste est proporcionele en la maniere que dit est. Mais chose
          injuste est hors de proporcionalité. Et est faite une en plus et l'autre en moins, si
          comme il appert par ce que avient as oeuvres de teles distribucions. Car celui qui prent
          et a du bien plus que selon ceste proporcionalité, il fait injustice. Et celui qui en a
          moins, il sueffre injustice. Et en mal et poinne, labeur ou damage, il est au contraire.
          Car moins de mal a 
        <pb n="288"/>
        raison et semblance de bien ou resgarde de plus de mal, pour ce que le mendre mal est
          plus eslisible que le plus grant mal. Et ce que est eslisible est bon, et tant est plus
          eslisible et il est plus bon. Donques une espece de justice est cele de quoy nous avon
          dit. </p>
      </div>
      <div type="chapitre" n="8">
        <head>Il met difference entre justice distributive et justice
          commutative.</head>
        <p> Une autre espece de justice est, qui nous adresce en ce qui est fait en commutacions
          tant voluntaires comme involuntaires. Et ceste justice ou chose juste selon elle est de
          autre espece que celle de devant. Car justice distributive est tousjours faite en
          distribucion de choses communes et selon la proporcionalité dessus dite. Et ce appert en
          exemple; car se aucuns ont contribué pecunes pour mectre en marchandise, quant vient au
          distribuer l'en distribue a chascun selon la proporcion des pecunes qui furent
          contribuees. Et injustice opposite a ceste justice est quant a distribucion n'est grande
          tele proporcionalité. Et en commutacions ce que est juste est equal et ce qui est injuste
          est inequal, mes non pas selon la proporcionalité devant dite, appelee geometrique, mais
          selon proporcionalité arismetrique. Car il n'a force ne difference 
        <pb n="289"/>
        en commutacions, se le bon et vertueus aprime, esjene ou grieve le mauvais, ou le
          mauvais le bon; ou se celui qui a fait adultere estoit bon ou mauvais. Mais la loy regarde
          tant seulement a la difference et quantité du nuisement ou malfait, grief ou domage. Et
          use des personnes comme se elles estoient equales. Et regarde se aucun a fait injuste
          chose et l'autre a souffert tele chose injuste; et se un esgenne, l'autre a esté dit
          esgené. Et pour ce, tele chose qui est injuste et inequale, le juge tempte et met poine a
          la ramener et reduire a equalité. Car se un a esté navré et l'autre le ait navré, ou se un
          a ocis et l'autre soit mort, tele accion et tele passion sont divisees par inequalité. Et
          pour ce, le juge tempte a faire equalité en ostant de la partie ou est le gaaing, et
          metant vers la partie ou est le damage. Car, a dire ou a parler simplement, gaaing est dit
          en teles choses, c'est a savoir, en injures, combien que il ne semble pas a aucuns que
          gaaing soit propre nom en teles choses comme seroit dire que le gaaing est a celui qui a
          feru et le damage a celui qui est feru. Mais le contraire est voir; car, quant la passion,
          si comme seroit la bateüre, est mesuree et prisee ou contrepesee, donques ce que un a
          souffert est appelé damage et ce que l'autre a fait est appellé proffit quant a lui. Et de
          ci qui est en plus et de ce qui est en moins, chose equale est le moien. Et
            <num>.II.</num> choses sont, c'est a savoir, gaaing et damage; et gaaing est en plus et
          damage est en moins en contraires manieres. Car gaaing est avoir plus de bien et moins de
          mal; et damage, au contraire, est avoir plus de mal et moins de bien. Et ce qui est moien
          est equal et est ce que nous dison estre juste. Et donques la chose juste selon la justice
          qui nous adresce en commutacions est moienne entre damage et proffit. Et pour ce, quant
          les genz doubtent et ne sont pas a acort ensemble, il vont a refuy au juge. Et recourir au
          juge, c'est aler querir ce qui est juste; car le juge doit estre aussi comme droit animé
          et vif. Et quierent les gens le juge aussi comme celui qui moienne entre les parties. Et
          sont les juges appelés moienneurs, comme ceulz qui actaingnent
        <pb n="290"/>
         au moien quant ilz viennent et actaingnent a justice. Et donques chose juste est moienne
          et le juge est moien en tant comme il fait equalité. </p>
      </div>
      <div type="chapitre" n="9">
        <head>Il monstre comment le moien est pris en commutacions.</head>
        <p> Et doit faire le juge en la maniere que fait celui qui veult ramener et reduire a
          equalité une ligne qui est divisee en parties inequales; car de la plus grande porcion ou
          partie, il en soustrait et oste, et ce il l'ajouste a la mendre partie. Mais quant toute
          la ligne ensemble est divisee a la droite mesure et a la droite regle, adonques dient les
          mesurëeurs que elle est bien divisee se l'une partie est equale a l'autre. Et ce qui est
          equal est moien entre la grant partie et la petite selon proporcionalité arismetrique. Et
          pour ce, chose juste est appellee <hi rend="ital">dykaion</hi>, et le juge est appelle <hi rend="ital">dykastos</hi>, et justice <hi rend="ital">dykaste</hi>. Car se <num>.II.</num>
          choses estoient equales comme sont ces deux nombres <num>.II.</num> et <num>.II.</num>, et
          l'en soustraisist de l'un une unité et l'en l'ajoustast a l'autre, celle autre chose ou
          nombre a qui l'en a fait addicion excederoit l'autre en <num>.II.</num> et seroient
            <num>.III.</num> et <num>.I.</num>. Mais qui en soustrairoit une unité et ne
          l'ajousteroit pas a l'autre, il excederoit l'autre tant seulement en une unité et seroit
            <num>.II.</num> et l'autre seroit <num>.I.</num>. Et donques quant ce qui est osté de
          l'un est adjousté a l'autre, tout excede le moien en une unité et sont comme
            <num>.III.</num>
          <supplied resp="#editor">et</supplied>
          <num>.II.</num> et le moien excede l'autre de quoy l'en a soustrait aussi en une unité et
          sont comme <num>.II.</num> et <num>.I.</num>. Et donques par ce povon cognoistre combien
          l'en doit soustraire de celuy qui a plus et combien l'en doit adjouster a celui qui a
          moins. Car ce en quoy le plus excede le moien, c'est ce que l'en doit adjouster a celui
          qui a le moins. Et ce en quoy le moins est excedé du moien l'en le doit substraire du
          plus. Et tout ce appert en example en termes; posé qui soient <num>.III.</num> lignes
          equales, la premiere soit <abbr>.aa.</abbr> la seconde <abbr>.bb.</abbr> et la tierce
            <abbr>.gg.</abbr>; et posé que l'en substrahe de <abbr>.aa.</abbr> une porcion et que
          le residu soit appelléz <abbr>.ac.</abbr> et celle porcion soit adjoustee a
            <abbr>.gg.</abbr> et soit appelee <abbr>.gd.</abbr>; donques appert il que toute ceste
          ligne <abbr>.dgg.</abbr> excede le residu appellé <abbr>.ac.</abbr> en tant come est
            <abbr>.gd.</abbr> . Et avecques ce en une partie de <abbr>.gg.</abbr> appellee
            <abbr>.gz.</abbr> . Et donques, <abbr>.dgg.</abbr> excede <abbr>.bb.</abbr> en tant
          comme est <abbr>.gd.</abbr> . Et tele equalité est a faire et a garder es artifices qui
          sont de diverses manieres; 
        <pb n="291"/>
        car autrement seroient il destruites et periroient, se celui qui fait aucun ouvrage ne
          en reportoit a la value de tant et de tel comme il a fait, et se celui qui reçoit tele
          chose ne en bailloit ou faisoit encontre tant vaillant. Et ces noms, damage et gaaing,
          vindrent premierement de commutacion voluntaire. Car, en tele commutacion, celui qui en
          reporte plus que il n'avoit mis du sien, l'en dit que il gaaigne. Et celui qui en reporte
          moins que il n'avoit mis au commencement, l'en dit que il a damage; si comme il appert en
          vendre et acheter et en toutes autres voluntaires commutacions desqueles faire la loy
          donne licence. Et quant nulles des parties n'en reporte plus ne moins, mais tant vaillant
          pour tant vaillant ou pour ce meïsme, si comme blé pour blé tant pour tant, tel pour tel,
          adonques dient il que il n'y ont ne gaaing ne damage. Et par ce appert que chose juste est
          moienne entre aucun gaaing et aucun damage, c'est a savoir, qui est en commutacions qui
          sont contre la volenté d'une des parties. Et est chose juste quant chascune de teles
          parties a equalment devant et aprés tele commutacion. </p>
      </div>
      <div type="chapitre" n="10">
        <head>Il repreuve une erreur de ceulz qui disoient que generalment chose
          juste est contre souffrir tant pour tant.</head>
        <p> Il sembleroit a aucuns que simplement et generalment chose juste n'est autre chose fors
          que chascun seuffre et reçoive tant pour tant de ce que il a fait; si comme disoient les
          Pythagoriens, qui en ceste maniere diffinissoient chose juste. Mais tele chose ne a pas
          lieu en justice distributive. Et aveques 
        <pb n="292"/>
         ce, elle n'a pas tousjours lieu en justice qui nous adresce en commutacions, si comme
          vouloit dire celui qui fist ceste loy. Ce fu un appellé Radamas qui entendoit ceste loy en
          toute justice commutative et disoit que la venjance est droiturierement faite se celui qui
          a mal fait seuffre et reçoit telz maulz comme il a fait. Or est il ainsi que en moult de
          lieux ou en pluseurs cas raison ne s'acorde pas a ce; si comme se un prince avoit feru un
          sien subjet, il ne convient pas selon justice que le prince soit referu. Et se aucun
          subject avoit feru le prince, il ne convient pas seulement et ne souffist pas que il soit
          ainsi referu, mais doit estre puni plus griefment. Item, quant a faire venjances ou
          pugnicions selon justice, il a moult grant difference se les injures sont voluntaires ou
          involuntaires. Mais en communicacions commutatives, tele chose est juste a faire selon
          proporcionalité et non pas selon equalité. 
        <pb n="293"/>
         Car par ce que un fait a l'autre chose proporcionee contre ce que l'autre li a fait, par
          ce est maintenue la communité ou la cité. Car c'est ce que les genz quierent, c'est a
          savoir, recompensacion. Donques c'est bien ou ce est mal de querir tele chose. Et se ce
          n'estoit bien, ce sembleroit servitute, c'est a savoir, faire pour aucun et que il ne
          feïst rien encontre. Donques est ce bien; car, se ce n'estoit bien, l'en ne devroit faire
          nulle retribucion; et toutesvoies, par faire retribucion est maintenue et gardee
          communicacion et societé humaine. Et pour ce, les bons font prestement le sacre de graces
          afin que retribucion soit faite. Car faire retribucion est proprieté de la vertu de grace.
          Car il convient deservir ou reservir a celui qui a fait grace ou courtoisie. Et que celuy
          qui a receüe grace ou benefice recommence et face grace a celui de qui il a receüe grace.
          Et une conjugacion ou combinacion qui est faite 
        <pb n="294"/>
         selon dyametre fait la retribucion estre selon proporcionalité, si comme qui disposeroit
            <num>.IIII.</num> choses en une figure quarree, la avroit <num>.IIII.</num> quignéz ou
          angles appelléz <abbr>.a.</abbr>b<abbr>.g.</abbr>d.., et mectroit le charpentier en
          l'angle <abbr>.a.</abbr> et le cordouennier en <abbr>.b.</abbr> et la maison que fait le
          charpentier en <abbr>.g.</abbr> et le chaucement que fait le cordouennier en
            <abbr>.d.</abbr> . Or convient il donques que le charpentier preingne de l'euvre au
          cordouennier et que il li retribue de la sienne. Et donques, se ce que a fait premierement
          le charpentier est equal selon proporcionalité a ce que il a receü de l'autre, ce sera ce
          que nous avon dit. Et se il n'est fait ainsi comme dit est, ce ne sera pas equalité et se
          il n'estoit ainsi, communicacion civile ne pourroit durer. Et n'i a force ou difference se
          l'euvre de l'un est meilleur que l'euvre de l'autre; car l'en peut bien faire et le
          convient selon justice tant que il y ait equalité. Et en la maniere dessus dite est il es
          autres artz; car autrement periroient les artz, se celui qui a fait aucun ourvage ne
          recevoit tant et tel selon valeur comme il a fait et se celui qui l'a receü ne faisoit
          tant et tel. Car communicacion qui est faite en commutacions ne est pas communelment entre
          personnes d'un artifice ou d'un mestier, comme sont <num>.II.</num> medicins; mais est
          entre personnes de divers artifices, come sont <num>.I.</num> medicin et <num>.I.</num>
          laboureur de terres qui sont divers mestiers et ne sont pas equalz; mais il les convient
          reduire a equalité. </p>
      </div>
      <div type="chapitre" n="11">
        <head>Il monstre par quoy et comment la fourme de la proporcionalité
          desus dite est gardee et de quoy vint monnoie.</head>
        <p> Et pour ce, convient il que toutes choses de quoy l'en fait commutacion soient comparees
          aucunement et avaluees l'une a l'autre. Et pour ce fu premierement trouvee monnoie et de
          ce vint elle. Et est monnoie aucunement le moien en commutacions, car par elle mesure l'en
          toutes teles choses et la superhabundance et la deffaute. Car se le charpentier a fait au
          cordouennier 
        <pb n="295"/>
         une maison, il convient que le charpentier ait du chaucement du corduennier a equalité
          et a la value de la maison. Et aussi qui avroit baillié du blé au corduennier pour son
          chaucement. Et se il n'estoit ainsi, il ne seroit nule commutacion ne communicacion. Car
          nule tele chose ne seroit qui ne feroit equalité. Donques convient il teles choses mesurer
          par une autre chose quelle que elle soit, si comme il est dit devant. Et selon verité,
          indigence humaine ou neccessité et besoing, c'est ce qui contient teles choses. Car, se
          les genz ne eüssent indigence ou neccessité des choses, il ne fust nulle tele commutacion,
          ou se ilz eüssent indigence non pas semblablement mais autrement que ilz ne ont, les
          communicacions ou commutacions ne fussent pas teles comme ilz sont. Et fu faite et trouvee
          premierement monnoie pour la commutacion qui est de neccessité. Et fu instituee selon
          composicion ou convencion humaine. Et pour ce est elle appelee monnoie; car elle n'a pas
          son pris ne son cours par nature, mais par la loy et par ordenance humaine. Et est en
          nostre posté transmuer la et faire la inutile. Et adonques sera la commutacion faite
          justement quant les choses seront mesurees et mises en equalité. Et que tele proporcion
          come le laboureur des terres a au cordouennier, chascun en son ouvrage, tele proporcion
          ait l'euvre du cordouennier a celle du laboureur. Et convient ceste ordenance mectre en
          figure de proporcionalité quant l'en veult resgarder la commutacion. Et se il n'estoit
          fait en 
        <pb n="296"/>
         ceste maniere, une des parties avroit les <num>.II.</num> superhabundances. Mais quant
          chascun a ce qui est sien selon raison, adonques sont il equals et communiquent ensemble.
          Et ceste equalité peut estre fait ou descripte en ceste maniere. Poson que le laboureur
          des terres soit <abbr>.a.</abbr> et son forment soit <abbr>.g.</abbr> et le cordouennier
          soit <abbr>.b.</abbr> et son oeuvre ou chaucement soit <abbr>.d.</abbr> qui est aprisé
          et avalué et fait equal au forment. Et se il n'estoit ainsi fait et ainsi mesuré l'un
          contre l'autre, nulle communicacion ne seroit entre les gens. Et que il soit ainsi que
          indigence ou neccessité humaine contiengne comme mesure naturele ce que dit est, il appert
          et est monstré que quant ..<num>II</num> personnes ne ont pas neccessité, l'un de la chose
          a l'autre tous <num>.II.</num> ou que l'un en a mestier et l'autre non, il ne communiquent
          pas ensemble par commutacion; si comme fait celui qui a neccessité d'une chose avecques
          celui qui a de tele chose habundance, comme celui qui donne a l'autre fourment pour vin;
          et convient en ce faire equalité selon la valeur. Mes se celui qui a du fourment a
          superhabondance ne a present besoing de vin, toutesvoies pour la commutacion a venir et
          pour acheter vin ou autre chose quant il en avra neccessité, la monnoie nous en est
          plaige. Et quant cestuy portera sa monnoie 
        <pb n="297"/>
         il avra et prendra pour elle vin et autre chose. Mais il est de monnoie aucune fois
          comme des autres choses, car elle n'est pas tousjours equale. Toutesvoies, la monnoie
          veult et doit plus demourer en equalité. Et pour ce convient il toutes choses aprisier a
          monnoie et en ceste maniere se fera tousjours commutacion, et par consequent sera
          communicacion entre les gens. Donques est la monnoie ou le denier aussi comme la mesure
          par quoy l'en amaine a equalité les choses qui par ce sont mesurees. Et se il n'estoit
          nulle commutacion, il ne seroit nulle communicacion. Et nulle commutacion ne seroit qui ne
          feroit equalité, et nulle equalité ne seroit se elle n'estoit faite par mesure. Or est il
          impossible de aucunes choses grandement differentes que l'en les puisse mesurer l'une a
          l'autre selon la verité de leur nature. Mais tele mesure peut estre souffisanment faite
          selon indigence et neccessité humainne. Et donques convient il supposer et establir une
          chose par quoy ce puisse estre fait; et tele chose est pour ce appelee monnoie qui fait
          toutes choses estre mesurees ensemble, de quoy l'en fait commutacion; car toutes teles
          choses sont mesurees par monnoie. Et ce appert en exemple. Poson que une maison appelee
            <abbr>.a.</abbr> vaille <num>.V.</num> livres; et un lit appellé <abbr>.b.</abbr>
          vaille moins et ne vaille que la quinte partie de la maison. Donques est il manifeste
          quanz <abbr>.liz.</abbr> vallent la maison, et sont <num>.V.</num><abbr>.liz.</abbr> .
          Et est manifeste que ainsi faisoit l'en commutacion avant que monnoie fust. Or ne est il
          pas difference se l'en donne <num>.V.</num><abbr>.liz.</abbr> pour une maison ou le pris
          en monnoie que les <num>.V.</num><abbr>.liz.</abbr> vallent. Et ainsi avon dit que est
          chose juste et que est chose injuste. </p>
        
      </div><pb n="298"/>
      <div type="chapitre" n="12">
        <head>Il monstre comment justice est moienne.</head>
        <p> Il est manifeste par les choses devant determinees que chose juste est moienne entre
            <num>.II.</num> choses, de quoy l'une est faire chose injuste et l'autre est souffrir
          chose injuste. Et la premiere est plus avoir que il n'est deü. Et la seconde est moins
          avoir que deü n'est selon raison. Et justice est moienne, non pas come les autres vertuz
          dont nous avon dit devant sont moiennes, mais seulement en tant comme par elle est faite
          chose juste qui est moienne. Et injustice est operative ou faiseresse, et par elle sont
          faiz les extremes. Et est justice un habit selon lequel celui qui est juste est operatif
          et faisëeur de justes oeuvres selon eleccion. Et par lequel il est distributif ou fait
          distribucion de biens et de poinnes entre soy et autre et entre autre et autre, non pas en
          tele maniere que il eslise plus que il n'appartient du bien pour soy et moins pour son
          prouchain. Et au contraire, moins pour soy du labour et de la painne et plus pour son
          prouchain, mais que il eslise equalment de ce que est a eslire selon proporcionalité. Et
          semblablement fait il entre autre et autre.</p>
        <p> Mais injustice au contraire est operative de
          chose injuste. Et ce est superhabundance ou deffaute de chose utile et proffitable, ou de
          chose nuisible et penible, penal et hors proporcionalité. Et pour ce, injustice est
          superhabondance et deffaute; car elle est cause de superhabondance et de deffaute. Car
          celui qui est injuste quiert pour soy superhabundance de chose simplement 
        <pb n="299"/>
         proffitable et deffaute ou moins de la chose laboureuse et penal. Et quant est entre
          autre et autre, il fait du tout semblablement. Mais en ce que il passe et est hors de
          proporcionalité, il n'est pas determiné precisement combien ce est, car ce est si comme il
          eschiet. Et de justificacion il en est deux manieres; car celle qui est en moins, c'est
          souffrir chose injuste. Et l'autre qui est en plus, c'est faire chose injuste. Et selon
          ceste maniere soit de justice et de injustice, quelle est la nature de chascune de elles
          et semblablement de chose juste et injuste en general. </p>
      </div>
      <div type="chapitre" n="13">
        <head>Il propose une question, et est tele: par quelles operacions un
          homme doit estre dit injuste.</head>
        <p> Et pour ce que il peut estre que un homme fait chose injuste et si n'est pas injuste,
          donques peut estre question pour quelles injustificacions, quant il les fait, il doit
          estre dit injuste selon chascune espece de injustice; si comme larron ou adultere ou
          ravisseur. Ou se aucun disoit que en ce n'a nulle difference et que chascun est fait
          injuste pour quelzconques injustes operacions, ce ne sembleroit pas verité. Car se un
          homme gisoit avecques la femme d'un autre et sceüst bien de qui la femme est et que le
          principe de ceste chose ne fust pas pour eleccion mais pour passion et forte temptacion
          presente, tel homme fait chose injuste; et toutesvoies, ne semble il pas que il doie estre
          dit injuste. Et semblablement peut <num>.I.</num> homme embler aucune chose et n'est pas
          pour ce injuste ne larron. Et peut aucun faire adultere et toutesvoies, il n'est pas pour
          ce dit adultere. Et semblablement peut estre es matieres 
        <pb n="300"/>
         des autres vices. Et nouz avon dit devant en quel maniere et en quelz cas la loy de
          rendre tant pour tant est juste. </p>
      </div>
      <div type="chapitre" n="14">
        <head>Il determine en general de ce qui est appellé juste.</head>
        <p> Pour la response et solucion de la question maintenant proposee, il convient non ignorer
          et savoir que la chose juste ou le juste de quoy nous entendon a parler, ce est ce que est
          simplement juste et tel juste est juste politique. Et est tel juste ordené pour la
          communité de vie humaine quant a avoir souffisance des choses a ce appartenantes. Et tel
          juste est entre genz qui sont frans et qui sont equals en liberté. Et est tel juste selon
          proporcionalité quant a justice distributive ou selon nombre et equalité quant en justice
          commutative. Et pour ce, tous ceulz qui ne sont frans et equalz, il ne communiquent pas
          ensemble selon juste politique, mais selon une autre maniere de juste qui n'est pas a dire
          juste simplement, mais tant seulement est juste selon aucune similitude. Car ce que est
          simplement juste est entre ceulz a 
        <pb n="301"/>
         qui loy est mise et donnee. Et loy est mise a ceulz entre lesquelz peut estre injustice;
          car venjance et punicion est le jugement de juste et de injuste. Et en quelzconques
          personnes est trouvee injustice, en elles est trouvee faire injuste. Mais injustice n'est
          pas trouvee en tous ceulz qui font injuste. Et faire injuste, c'est prendre ou traire a
          soy plus des choses qui sont simplement biens et moins des choses qui sont simplement
          mauls.</p>
        <p> Et pour ce, en gubernacion ou policie juste et droituriere, nous ne laisson ou
          souffron quelconquez personne ait princei, dominacion ou seigneurie selon homme, mais
          selon raison et selon la loy mise. Car se il gouverne selon homme, il fait ce que dit est,
          et par ce il est fait tyrant. Mais le prince est garde de juste et conservateur de justice
          et de equalité. Car, se il est juste, il n'est autre chose quelconques que il ait
          principalment plus a cuer. Et pour ce, le prince ne se donne pas ou actribue plus que a un
          autre de ce que est bien simplement se ce n'est en tant comme il li est plus deü selon la
          proporcionalité de justice distributive. Et ainsi le juge labeure pour autre. Et pour ce
          disoient les anciens que justice est bien de autri, si comme il fu dit devant. Et donques
          est pour ce deü au prince louier et retribucion. Et ce 
        <pb n="302"/>
        est honeur et gloire; et ceulz a qui teles choses ne souffisent, il sont faiz et
          deviennent tyrans. Mais juste qui est entre le seigneur et son serf ou du seigneur a son
          servant, et juste qui est entre le pere et son enfant ou du pere a son enfant, ce n'est
          pas juste politique de quoy nous avon dit; mais il y a aucune semblance. Et que ce ne soit
          pas juste simplement et proprement, il appert par teles raisons: premierement, car nul ne
          fait injustice as choses qui sont de soy meïsmes ou siennes. Or est il ainsi, que le serf
          du seigneur d'un hostel, c'est sa possession, il est sien. Et le filz est comme partie et
          membre de son pere jusques a tant que il soit grant et emancipé ou separé d'avequez le
          pere. Et nul ne eslit nuire a soy meïsme. Et pour ce, n'est pas injustice a soy meïsme. Et
          donques n'est pas proprement injuste entre telz personnes. Item, posé que entre eulz soit
          aucun juste; toutesfoiz, n'est ce pas juste politique; car, si comme nous avon dit, juste
          politique est selon la loy et entre ceulz qui sont aptes a recevoir loy. Et avon dit que
          telz sont ceulz entre lesquelz est equalité quant est de estre seigneur ou subject. Et
          pour ce, a il plus de juste entre le mari ou resgart de sa femme que il ne a ou regart de
          ses possessions, comme est son sergent, et que ou regart de ses enfans; et tel juste qui
          est du mari a sa femme est dit juste yconomique. Et est autre et d'autre nature que n'est
          juste politique. </p>
        
      </div><pb n="303"/>
      <div type="chapitre" n="15">
        <head>Il divise juste politique en ses especes.</head>
        <p> De juste ou de droit politique une maniere ou espece est juste naturel ou droit naturel;
          et l'autre est juste legal ou droit positif.</p>
        <p> Droit naturel est le droit qui a partout une
          meïsme vertu et puissance, et qui n'est pas droit pour ce seulement que il semble estre
          ainsi ou non. Et juste legal ou droit positif est ce en quoy il ne avoit pas difference au
          commencement avant que il fust mis et ordené se l'en faisoit ainsi ou autrement. Mais
          quant il est ordené, mis et establi il a difference; si come seroit la loy de racheter
          aucun qui est pris en guerre pour un marc ou autre pris, ou comme seroit sacrifier une
          chievre ou <num>.II.</num> ouailles. 
        </p><pb n="304"/><p>
         Item, encore est il une autre maniere de droit legal ou positif plus particulier, et est
          ce que est institué pour aucune personne ou pour aucune cité singuliere; si comme en une
          cité ou l'en sacrifie a Braside en especial. Item, une autre maniere de droit legal ou
          positif est ce que l'en dit justes sentencials. Et semble a aucuns que touz droiz soient
          telz, c'est a savoir, legalz ou positifs. Car toute chose par nature ou de nature, elle
          est immobile ou immuable et a par tous lieux une meïsme puissance; aussi comme le feu
          lequel art semblablement et ici et en Perse. Et les genz dessus diz resgardoient que les
          justes ou les droiz sont mués. Toutesfois, il n'est pas ainsi generalment que toute nature
          soit simplement immuable, mais d'aucune est ainsi et d'aucune non. Si comme par aventure,
          des diex ou intelligences, leur nature est immuable. Mais quant est a nous ou vers nous,
          aucune chose est de nature ou selon nature et neentmoins, toute tele chose est muable.
          Mais avecques ce, une est naturel ou de nature et l'autre non. Et donques est question des
          drois dessus diz qui peuent avoir autrement, a savoir mon lequel est droit par nature ou
          naturel et lequel est droit ou juste legal et fait par composicion et volenté humaine; se
          il est ainsi que tous deux soient muables semblablement. Mes 
        <pb n="305"/>
         il est manifeste que tele question et semblable determinacion est en autres choses; car
          nous voion que par nature la main dextre est la meilleur et la plus viguereuse. Ja soit ce
          que il avient et eschiet peu de foiz que aucuns ont les <num>.II.</num> mains comme
          dextres. Mais les justes ou droiz qui sont selon composicion humaine et pour le proffit
          des communitéz, il sont aussi comme les mesures des choses; car les mesures du vin ou du
          fourment ne sont pas par tout equales; mais la ou il a grant habondance de teles choses et
          ou l'en les va acheter, ilecques sont les mesures plus grandes; et la ou l'en les revent,
          il sont plus petites. Semblablement, les drois qui ne sont pas naturelz, mais qui sont
          humains, il ne sont pas un meïsme par tous lieus. Car ainsi n'est il pas par touz lieux
          une meïsme civilité ou policie. Mais il en peut estre une tresbonne, laquele toute seule
          seroit par tous lieus selon nature. </p>
      </div>
      <div type="chapitre" n="16">
        <head>Il determine de la maniere de faire juste ou injuste et par ce
          respont a la question du .XIIII.e chapitre.</head>
        <p> Les justes ou drois naturels et legals, chascun ou regart des operacions, est comme une
          chose universele ou regart des singulieres. Car les choses ouvrees sont pluseurs, et
          chascune d'icelles est une et singuliere, et le droit ou le commandement est universel. Et
          est a savoir que il a difference entre injustification et injuste, et entre justificacion
          et juste ou droit. Car injuste est ou pour ce que nature le dit estre injuste, ou pour
          ordenance humaine. Et ceci meïsme, quant il est mis en fait et il est ouvré, c'est
          injustificacion. Semblablement, justificacion, a parler communelment, c'est operacion de 
        <pb n="306"/>
         juste ou de droit; mais a dire plus proprement, c'est adrescement de injustificacion.
          Mais quelles especes et quantes sont des justes dessus dis, c'est a savoir, des drois
          naturels et des drois legals, il sera dit aprés.</p>
        <p> Et comme les choses justes et injustes
          soient teles comme dit est, celui fait chose injuste et celui fait juste quiconque fait
          tele chose voulant. Et quant il fait tele chose non voulant, il ne fait adonques ne juste
          ne injuste; fors tant seulement par accident, par ce que il fait les choses lesquelles
          eschieent estre justes ou injustes. Car justificacion et operacion de chose juste sont
          determinees par voluntaire et par involuntaire. Et se le fait qui est injuste est
          voluntaire, il est vituperé et avecques ce, c'est adonques injustificacion. Et ainsi
          aucunes fois sera un fait injuste, mais pour ce ne sera ce pas injustificacion, se il
          n'est voluntaire. Et la chose est dit voluntaire, si comme il fu dit devant, laquelle
          chose est en la puissance de celui qui la fait. Et laquelle il oeuvre sachant et non pas
          ignorant la personne a qui il la fait ne l'instrument a quoy il la fait, ne la cause ou la
          fin pour quoy il la fait. Si comme quelle personne il fiert, et de quoy et pour quoy; et
          que il sache chascune de ces choses non pas par accident. Et avecques ce, que il ne face
          pas tele chose par violence. Aussi comme se un homme prenoit la main d'aucun et en feroit
          un autre, ce seroit contre la volenté de celui de qui est la main et ne seroit pas en sa
          puissance de ce eviter. Et aucune fois peut avenir que un homme qui est feru est pere de
          celui qui fiert, et que celui qui fiert scet bien que il fiert un homme et que c'est aucun
          de ceulz qui sont presens; mais il ne scet pas que ce soit son pere. Et semblablement est
          il a determiner de la fin pour quoy l'en oeuvre de toutes les autres circonstances 
        <pb n="307"/>
         de l'operacion. Et la chose qui est ignoree et non cogneüe, ou qui est cogneüe et non
          ignoree et n'est pas en nostre puissance et liberté, ou qui est faite par violence, toute
          tele chose est involuntaire.</p>
        <p> Et sont pluseurs choses natureles lesqueles nous faisons et
          souffrons sachans et desquelles nulle n'est voluntaire ne involuntaire; si comme sont
          viellir et morir. Et quant a ce que est par accident, il est semblablement es choses
          injustes et es justes. Car se un rent a l'autre son gaige ou son depost, non pas de
          volenté mais pour paour, l'en ne doit pas dire que il face juste operacion fors tant
          seulement par accident. Semblablement, se aucun veult rendre a celui a qui il est deü son
          depost ou son gaige et il est contraint a non rendre, l'en doit dire que il fait injuste
          ou tort par accident. </p>
      </div>
      <div type="chapitre" n="17">
        <head>Il determine plus a plain par quelles injustificacions un homme est
          injuste et par quelles non.</head>
        <p> Des choses qui sont voluntaires, nous faison les unes par ce que nous les eslison devant
          et les autres senz eslire devant. Et celles que nous eslison devant, nous les conseillon
          devant. Et toutes celles qui ne sont devant conseilliees, il ne sont pas devant esleües.
          Donques si comme assés peut apparoir par les choses dessus dites, il sont <num>.III.</num>
          manieres de nuisement en communicacion humainne, en convivre et converser ensemble. Et les
          nuisemens qui sont fais avecques ignorance sont pechiés; c'est a savoir, quant aucun ne
          cuide pas faire la chose que il fait ne vers celui vers qui il la fait ne a l'instrument a
          quoy il la fait, et ne cuidoit pas la fin qui s'ensuit. Car, ou il ne cuida pas jecter ou
          traire, mais il traist; ou il geta ce que il ne cuidoit pas geter; ou il feri ce que il ne
          cuidoit pas ferir; ou une fin s'ensuit laquelle ne cuidoit pas de ce ensuir, si comme se
          il cuidoit un peu poindre et il a navré, 
        <pb n="308"/>
         ou il fiert la personne que il ne cuidoit pas ferir ou en la maniere que il ne cuidoit
          pas ferir. Et quant tel nuisement est fait senz pourvision despourveüement, et que l'en ne
          s'en donnoit garde, c'est un infortune; mais quant l'en scet bien que l'en fait tele chose
          et c'est senz malice, adonques c'est pechié. Car quant le principe de la cause du fait est
          en la puissance du faisant, c'est pechié; et quant tel principe est hors de sa puissance,
          c'est infortune. Et quant aucun fait mal et scet bien que il fait mais il ne l'avoit pas
          devant conseillié ne deliberé, c'est injustificacion; si comme sont les choses qui
          adviennent as hommes et que ilz font pour yre ou pour autres passions qui ne sont pas
          neccessaires ou natureles. Car telz gens ainsi nuisanz et pechans font chose injuste et
          tels fais sont injustificacions. Mais toutesfois, ceulz qui les font ne sont pas pour ce
          injustes ne mauvais; car tele nuisement n'est pas fait pour malice. Et quant aucun fait
          nuisement et mal par eleccion, adonques est il injuste et mauvais. Et pour ce, les choses
          qui sont faites par yre ne sont pas jugiees estre faites par previdence ou premeditacion
          comme devant avisees. Car celui qui fait aucune chose par yre, il ne commence pas; mais
          celui commence qui le provoque et esmeut a yre. Item, de ce qui est fait par yre les
          parties ne font pas doubte se il est fait ou non fait, 
        <pb n="309"/>
         mais il doubtent et contendent se le fait est juste ou non; car yre est injustice
          manifeste. Et n'est pas ainsi en telz cas comme il est en commutacions ou l'en fait doubte
          et content l'en des faiz desquelz il convient par neccessité que l'un ou l'autre soit
          mauvais, se il n'estoit fait par oubliance. Mais ceuls qui contendent d'un fait par yre,
          il confessent la chose et contendent ou doubtent en quelle maniere elle seroit injuste. Et
          n'est pas ainsi de ceulz qui font mal par aguet; car ilz ne ignorent pas que ilz font mal.
          Et pour ce, celui qui fait mal par aguet cuide bien que celui a qui il le fait seuffre
          injuste. Et l'autre, qui fait mal par yre, ne cuide pas ainsi. Et se aucun nuist de
          eleccion ou par eleccion, il fait chose injuste et pour ce que il fait injuste, il est
          selon teles injustificacions injuste; car le fait est hors proporcionalité ou hors
          equalité. Et de mauls voluntaires, les uns sont venialx et dignes de pardon et les autres
          non. Car toutes les choses que les gens pechent, non pas tant seulement estans ignorans,
          mais pour ignorance precedente, il sont venialx et doivent estre pardonees. Mais toutes
          les choses que l'en peche, non pas pour ignorance, mais quant les pechans sont estans
          ignorans pour aucune passion qui n'est pas naturele ne humaine, tels pechiés ne sont pas
          venialx ne a pardonner. </p>
        <pb n="310"/>
      </div>
      <div type="chapitre" n="18">
        <head>Il traicte principalment une question jouste les choses devant
          dites.</head>
        <p> Aucun pourroit doubter se souffisanment est determiné de injuste souffrir et de injuste
          faire. Premierement, l'en doubteroit se il est ainsi comme disoit Euripides le poëte, qui
          ou nom d'une autre personne qui se excusoit inconvenientement et indeüement disoit ainsi;
          <q>« Je ay occis ma mere, »</q> et aprés disoit une brieve parole; <q>«  Je l'ai fait car je le
          vouloie et elle le vouloit, ou elle le vouloit et je ne le vouloie »</q>. Donques est
          question, a savoir mon, se l'en peut dire veritablement que aucun seuffre injuste chose ly
          voulant ou se toute souffrance de chose injuste ou tout injuste souffrir est involuntaire
          en la maniere que tout injuste faire est voluntaire. Et est question, a savoir mon, se
          tout injuste souffrir est d'une maniere ou tout d'autre; et aussi de injuste faire, ou se
          tout est voluntaire ou se un est voluntaire et l'autre involuntaire. Et semblablement
          question peut estre faite de injuste souffrir. Et comme il soit verité que tout juste
          ouvrer soit voluntaire, il semble estre raisonnable que injuste souffrir et juste souffrir
          soit opposite semblablement en tele maniere que tout injuste souffrir soit voluntaire ou
          tout involuntaire. Et dire que tout injuste souffrir soit voluntaire, c'est inconvenient;
          car aucuns seuffrent injuste non voulans. Mais aucun doubteroit, a savoir mon se de
          chascun qui seuffre ce qui est injuste, il est verité que ce souffrir soit injuste et que
          tele souffrance ou passion soit injuste. Et quant a ce, tout est en une maniere et en
          ouvrer et en souffrir; car tant en l'un comme en l'autre 
        <pb n="311"/>
         peut avenir que l'en fait ou seuffre choses injustes par accident, et est manifeste que
          il est semblablement des choses injustes; car ce n'est pas une meïsme chose ouvrer choses
          qui sont injustes et faire injuste, et n'est pas une chose souffrir choses injustes et
          souffrir injustes. Et semblablement, c'est impossible que ce soit une meïsme chose en
          ouvrer juste et en souffrir juste. Mais est impossible que aucun seuffre injuste et que
          nul ne face injuste, ou que aucun seuffre juste et nul ne face juste. Verité est que faire
          injuste simplement est quant aucun nuist li voulant et sachant a qui il nuist, et quel
          nuisement il fait et en quele maniere. Et celui qui est incontinent nuist a soy meïsme li
          voulant. Donques s'ensuit il que il seuffre injuste li voulant, et fait injuste a soy
          meïsme. Et c'est une doubte qui sera aprés determiné, c'est a savoir mon se aucun peut
          faire injuste a soy meïsme. Item, se aucun pour cause de incontinence li voulant est
          esjené ou damagié par un autre qui le veult damagier, en tel cas il seuffre injuste li
          voulant. Mais la diffinicion 
        <pb n="312"/>
         de ce qui est faire injuste n'est pas complete; car a ce que fu dit que faire injuste
          est quant aucun nuist ly sachant a qui et en quoy et comment il nuist, il convient aveques
          tout ce adjouster que ce soit hors la volenté de celui a qui il nuist. Et ainsi aucun est
          esjené et seuffre choses qui sont injustes li voulant; mais nul ne seuffre injuste li
          voulant se estre injuste, car nul ne veult tele chose. Et pour ce, celui qui est
          incontinent ne veult pas souffrir injuste, mais il fait la chose de sa volenté et seuffre
          laquelle est injuste hors sa volenté; car nul ne veult fors ce que il cuide estre bien.
          Mais celi qui est incontinent, il fait l'operacion laquele il ne cuide pas que elle soit
          convenable a faire.</p>
        <p> Et quant est de celui qui seuffre que l'en li oste le sien ou le donne
          indeüement, si comme disoit Homerus le poëte de un appellé Glacus qui donna a Dyomedes
          armes d'or pour armes d'araing, et <num>.C.</num> beufs pour <num>.IX.</num> leus, celui
          qui ainsi fait ne seuffre pas injuste; car il est en sa puissance donner ce qui est sien.
          Et souffrir injuste n'est pas en la puissance de celui qui le seuffre, mais convient quant
          a ce que il soit aucun qui face injuste. Et ainsi est manifeste de injuste souffrir que il
          n'est pas voluntaire. </p>
        <pb n="313"/>
      </div>
      <div type="chapitre" n="19">
        <head>Il traicte une autre question.</head>
        <p> De ce que nous avion esleü a dire en ceste matiere encore demeurent deux questions; une
          est a savoir mon lequel fait injuste en distribucion ou celui qui distribue a autre oultre
          sa dignité et valeur ou celui qui a et reçoit plus que il ne doit avoir. L'autre question
          est a savoir mon se aucun peut faire injustice a soy meïsme, et se il estoit comme dit
          est, que celui qui distribue a autre trop fait injuste et non pas celui qui reçoit.
          Donques se aucun distribue plus a autres et moins a soy meïsme que il ne deüst avoir et ce
          fait li voulant et sachant, il s'ensuit que il fait injuste a soy meïsme; et ce dire est
          inconvenient, car ainsi font ceuls qui sont moderéz et amiablez; car chascun modeste et
          actrempé est minoratif, c'est a dire que il retient moins pour soy, mais il n'est pas
          simplement verité que celui qui ainsi distribue retient pour soy le moins de bien. Car
          quant il retient moins pour soy des biens dehors et utiles, et donques il habonde en autre
          plus grant bien, c'est a savoir, en gloire et ce que est simplement bien. Encor y a autre
          solucion selon la diffinicion de ce que est faire injuste. Car celui qui ainsi distribue
          ne seuffre rien hors sa volenté et pour ce ne seuffre il pas injuste, mais il seuffre tant
          seulement aucun nuisement ou esjenement. Et est manifeste que celui qui distribue entre
          autres hors proporcionalité, il fait injustice; mes tousjours n'est il pas voir que celuy
          qui plus reçoit face injuste. Car celui 
        <pb n="314"/>
         a qui l'en fait chose injuste et qui la reçoit et seuffre, il ne fait pas injuste quant
          a ce. Mais celui fait injuste duquel il est verité que il le fait voulant et ouquel est le
          principe et la cause de l'accion ou operacion. Et c'est en celui qui distribue et non pas
          en celui qui prent et reçoit. Item, en pluseurs manieres peut une chose estre dite faire;
          c'est a savoir, ou comme cause principal ou comme cause instrumentel; si comme l'en diroit
          que une espee occist et si est ce chose senz ame, ou comme l'en diroit que la main occist
          ou le 
        <pb n="315"/>
         sergent de celui qui le commande. Car quelconque tele cause instrumentel ne fait pas
          injuste, combien que les choses faites soient injustes.</p>
        <p> Item, celui qui est ignorant de
          aucun droit legal ou positif, et pour ce juge chose qui est de soy injuste, l'en ne doit
          pas dire que il fait injuste ne son jugement n'est pas injuste; mais il est comme injuste.
          Car juste legal est un droit et juste premier et naturel est un autre. Mais aucun cognoist
          les drois et il juge injustement, il fait avaricieusement ou pour grace et proffit
          acquerir ou pour paine et damage eviter. Et en ceste maniere est il se aucun entre autres
          personnes fait parties et distribucion selon injustificacion. Et quiconques pour les
          causes dessus dites juge en distribucion injustement, il reçoit plus que il ne doit. Car
          aussi en jugement contencieus, le juge corrumpu qui a jugié injustement un champ a la
          partie, il ne prent pas pour soy le champ, mais il prent argent. </p>
        <pb n="321"/>
      </div>
      <div type="chapitre" n="20">
        <head>Il exclude et oste aucunes erreurs vers ceste matiere.</head>
        <p> Pluseurs gens cuident pour ce que il est en leur puissance faire chose qui est injuste,
          que semblablement ce soit legiere chose de estre injuste; et il n'est pas ainsi; car bien
          est verité que couchier aveques la femme son voisin et ferir son prouchain et donner de sa
          main argent pour faire homicide, teles choses sont faites de legier et sont en la
          puissance des gens. Mais les faire comme telz qui ont en eulz telz vices, ce n'est pas
          legiere chose ne qui soit tantost en leur puissance. Semblablement cuident aucuns que
          cognoistre les choses justes et injustes n'est pas moult grant sagesce; car les choses
          justes et injustes de quoy les loys parlent, ce n'est pas fort de les entendre. Tel
          opinion n'est pas bon, car teles choses de quoy les loys parlent ne sont justes fors selon
          accident. Mais la maniere de les ouvrer et de les appliquer et distribuer, c'est ce qui
          les fait simplement justes. Et c'est plus forte chose 
        <pb n="322"/>
         a savoir que ne sont les choses qui guerissent les corps. Et en medicine c'est legiere
          chose a savoir ce que il est dit du miel et du vin et de ellebore et de cauteres et de
          incisions. Mais la maniere de distribuer teles choses et de les ordener et appliquer a ce
          que santé soit acquise, c'est autant forte chose comme estre medicin. Et par les erreurs
          dessus dites cuident aucuns que un homme juste ne puisse pas moins legierement faire chose
          injuste que il peut faire chose juste; car le juste ne peut pas moins, mais plus, faire
          quelzconques teles choses comme seroit cognoistre charnelemt la femme de son voisin et
          ferir le. Et celui qui a la vertu de fortitude peut legierement gecter son escu et fuir en
          quelconques partie; mais avoir paour indeüment et faire injustement, ce n'est pas faire
          tele chose fors, toutesfois, selon accident. Mais faire les choses desus dites, comme
          couart et comme injuste, c'est avoir paour indeüement et faire injustement. Si comme faire
          incision ou non faire, donner medicine laxative ou non donner, ce n'est pas mediciner et
          guerir. Mais teles choses faire en la maniere que il appartient, c'est mediciner et
          guarir.</p>
        <p> Et est a savoir que choses justes sont vers telz personnes qui ont les biens qui
          sont diz biens simplement. Et peut l'en avoir en teles choses superhabondance et deffaute;
          mais aucuns sont qui ne peuent avoir a superhabondance ou trop, si comme par aventure les
          dieux. Mais aucuns autres sont asquelz nulle partie de telz biens n'est proffitable tant
          soit petite; car il sont mauvais et incurables de leur malice; et tous telz biens leur
          nuisent en ce que ilz en sont plus mauvais. Et les autres sont asquelz telz biens jusques
          a certaine quantité ou proporcion sont proffitables. Et c'est chose humainne. </p>
        <pb n="323"/>
      </div>
      <div type="chapitre" n="21">
        <head>Il determine d'une especial partie de justice appellee
          epyekye.</head>
        <p> Il appartient dire tantost aprés de <hi rend="ital">epyeykye</hi> et de <hi rend="ital">epyeyke</hi>. Et convient dire en quelle maniere <hi rend="ital">epyeykie</hi> regarde
          justice et comment <hi rend="ital">epyeykes</hi> se a a chose juste. Car a aucuns qui ont
          leur entencion en ceste maniere, il ne leur semble pas que chose juste et <hi rend="ital">epyeyke</hi> soit une meïsme chose simplement et universelment, ne que ce soit du tout
          autre chose. Car aucune fois nous loon celui qui est <hi rend="ital">epyeyke</hi> et use de
          ceste vertu, et dison que il est vaillant homme et vertueus. Et en le loant par tele
          maniere, nous voulon monstrer que il est meilleur que juste. Et aucune fois a ceuls qui
          ensuivent une autre raison il semble inconvenient se <hi rend="ital">epyeykes</hi> est autre
          chose que juste que elle doie estre loee; car il leur semble que il convient que chose
          juste ne soit pas bonne et loable ou que <hi rend="ital">epyeykes</hi> soit autre chose que
          bonne et loable; ou que se chascun de ces <num>.II.</num> est loable et bien, que tout est
          une chose. Et pour ce font il tel doubte en ceste matiere. Et toutes les choses desus
          dites ont en eulz verité en aucune maniere et ne sont en riens contraires se ilz sont bien
          entendues. Car <hi rend="ital">epyeykes</hi> est meilleur que aucun juste ou que aucun droit
          et si est juste 
        <pb n="324"/>
         et droit. Et n'est pas <hi rend="ital">epyeykes</hi> un autre genre que juste, et pour ce
          n'est il pas meilleur que quelconques juste. Donques juste et <hi rend="ital">epyeykes</hi>
          sont une chose. Et comme selon verité tous les deux soient bons, toutesfois <hi rend="ital">epyeykes</hi> est meilleurs. Et en ceste partie la doubte est pour ce que <hi rend="ital">epyeykes</hi> est juste, mais non pas selon la loy; mais c'est direccion et adrescement
          de juste legal, c'est a dire de droit positif. Et la cause pour quoy <hi rend="ital">epyeykes</hi> est meilleur que juste legal et est adrescement de tel droit, c'est pour
          ce que toute loy est donnee universelement. Et aucunes choses sont desquelles l'en ne peut
          pas droiturierement dire universelment. Et aucunes sont de quoy il convient dire et mectre
          loy universelment. Et si n'est pas possible de dire en universelment et droiturierement;
          mais la loy parle et prent et est mise quant au plus. Et ne ignore pas que il y peut
          avenir deffaute et pechié, et neent moins la loy est droituriere; car le pechié n'est pas
          en la loy ne en celui qui la met ou ordene. Mais le pechié est en la nature de la chose;
          car verité est que la nature des choses ouvrables par nous est tele. Et comme il soit
          ainsi que la loy parle universelment et il eschiet ou avient aucun cas ouquel il n'est pas
          proffitable de la loy garder et tenir, adonques la ou celuy qui fist la loy pecha en la
          mectant simplement et universelment, c'est chose droituriere que aucune chose soit qui
          adresce ceste deffaute et qui die et sentencie comme celui sentenciast qui fist la loy, se
          il fust present. Et se il eüst peü savoir et adviser tel cas, il le eüst dit et excepté en
          mectant la loy. 
        
        </p><pb n="325"/><p>Et pour ce, <hi rend="ital">epyeykes</hi> est juste chose et meilleur que aucun juste. Et
          non pas meilleur que quelconque juste universelment, mais il est meilleur que celui juste
          ou droit ou il peut cheoir pechié et erreur, par ce que il est baillié simplement et
          universelment. Et c'est la nature de <hi rend="ital">epyeykes</hi>, c'est a savoir que il est
          direccion ou adrescement de la loy la ou elle deffaut pour aucun chose particuliere. Et la
          cause est, car l'en ne peut pas toutes choses determiner selon loy; mais de aucunes choses
          est impossible donner et mectre loy. Et pour ce, en telz cas est mestier de la sentence et
          discreccion du juge. Car de chose qui est non determinee, la regle est non determinee; si
          comme il est es edificacions de l'isle de Lesbie, la ou les tailleurs de pierre ont leur
          regle de plonc laquelle il transmuent selon la figure de la pierre, et ne demeure pas en
          un estat. Et en ceste maniere doit estre la sentence du juge ou regart d'aucunes choses.
          Or avon donques manifestement que ce est que <hi rend="ital">epyeykes</hi> et comme c'est
          chose juste et meilleur que aucun juste. Et par ce est manifeste quel est celui qui est
            <hi rend="ital">epyeyke</hi>; car c'est l'omme qui est electif et operatif du juste dessus
          dit. Et tel <hi rend="ital">epyeyke</hi> n'est pas diligent de executer justice au pis en
          punissant; mais il appetize les poinnes, ja soit ce que ait la loy qui li aide a les faire
          plus grandes. Et <hi rend="ital">epyeykia</hi>, c'est l'abit et est une espece ou maniere de
          justice et n'est pas autre habit ou autre vertu que justice. </p>
        
      </div><pb n="326"/>
      <div type="chapitre" n="22">
        <head>Il respont a la seconde question proposee ou .XIX.e
          chapitre.</head>
        <p> Il appert aucunement par les choses dessus dites se les gens peuent faire injuste a eulz
          meïsme. Car, des choses justes, aucunes sont justes selon toute vertu et ordenees par la
          loy. Si comme verité est que la loy ne commande pas que un homme se occie. Et toutes
          choses que la loy ne commande, elle les devee et deffent. Item, quant un homme nuist et
          fait poine hors la loy a aucun qui ne li contrarioit pas ou nuisoit et il fait tele chose
          lui voulant, il fait injuste. Et ce fait il lui voulant quant il scet a qui il nuist et
          comment. Or est il ainsi que celui qui pour yre occist soy meïsme, il oeuvre tele chose
          luy voulant et hors la loy droituriere, car la loy ne sueffre pas tele chose. Donques, tel
          fait injuste. Mais a qui fait il injuste? Pour certain, a la cité ou a la communité et non
          pas a soy meïsme. Car il seuffre ceste chose ly vouant et nul ne seuffre injuste ly
          voulant. Et que il face injuste a la cité il appert par ce que pour tel fait la cité le
          dampnifie et est ordenee certaine inhonoracion en lieu de painne a quiconques occist soy
          meïsme, comme a celui qui fait injuste a la cité. Encore avecques ce que dit est, un homme
          qui est injuste selon ce ou pour ce tant seulement que il fait injuste particulier et
          n'est pas du tout mauvais, tel ne fait pas injuste a soy meïsme. Et tel est autre que
          celui qui est du tout mauvais, car il est aucunement injuste et ainsi est il mauvais
          particulierement, ausi comme celui qui est couart et non pas comme celui qui a en soy
          toute malice. Et tel ne fait pas injuste a soy meïsme; premierement, car il s'ensivroit
          que l'en ostast a aucun ce que il doit avoir et que luy meïsme receüst ce que l'en li oste
          et que il ne doit pas avoir; 
        <pb n="327"/>
         et c'est impossible, car il convient que juste et injuste soient entre pluseurs
          personnes.</p>
        <p> Item, quiconques fait injuste proprement, il convient que le fait soit
          voluntaire et par eleccion. Et aveques ce, faire injuste est avant que souffrir injuste.
          Et pour ce, celui qui a premier souffert injuste et fait aucune chose en contre, il ne
          semble pas que il face injuste. Et celui qui feroit injuste a soy meïsme, il feroit et
          souffreroit et seroit agent ou faisant et pacient tout ensemble en une chose ou resgart de
          soy meïsme. Item, se aucun faisoit injuste a soy meïsme, il s'ensivroit que il souffrist
          injuste ly voulant. Item, avecques les raisons dessus dites, nous veon par induccion es
          particulieres injustificacions que nul ne fait injuste a soy meïsme; car nul ne fait
          adultere aveques sa propre femme, ne nul ne mine ou abat son mur pour se nuire, ne nul ne
          emble a soy meïsme ce qui est sien. Et briefment, la question a savoir mon se aucun peut
          faire injuste a soy meïsme est du tout solue selon la diffinicion de souffrir injuste, en
          laquelle il est dit que c'est voluntairement. </p>
      </div>
      <div type="chapitre" n="23">
        <head>Il compare ensemble injuste faire et injuste souffrir et parle d'un
          juste impropre et par similitude.</head>
        <p> Il est manifeste que injuste faire et injuste souffrir, touz ..2.. sont males choses;
          car injuste souffrir est moins avoir que ne requiert le moien de justice et injuste faire
          est plus avoir que tel moien ne requiert. Et tel moien est aussi comme estre sain est
          moien en art de medicine et comme avoir bonne habitude 
        <pb n="328"/>
         de corps est moien en art de excercitative. Mais toutesvoies, injuste faire est pire que
          injuste souffrir. Car injuste faire est avecques malice et vituperable et est malice
          simplement, ou bien pres de malice. Car il n'est pas ainsi que tout faire injuste
          voluntairement soit avecques malice. Et injuste souffrir est senz malice et senz
          injustice. Donques est injuste souffrir moins mal selon soy que n'est injuste faire. Et si
          peut estre que selon accident injuste souffrir est plus grant mal, mais l'en ne cure en
          art ou en science de ce que est selon accident. Et que injuste souffrir soit plus grant
          mal par accident il appert en example, si comme se l'en disoit que pleuresie est plus
          grant mal que achoper ou hurter son pié, ja soit ce que aucune fois seroit plus mal par
          accident soy achoper; si comme se par ce advenoit que l'en cheïst et que l'en fust pres de
          ses ennemis et mis a mort. Verité est que aucun juste est en un homme qui est juste selon
          methaphore ou selon similitude. Et encore n'est il pas tel que un homme face injuste a soy
          meïsme; mais aucunes choses ou parties de lui sont juste as autres. Et encor n'est ce pas
          juste en quelconques maniere; mais est tant seulement juste donnatif ou dispensatif; car,
          si comme il appert es raisons et paroles autresfois dites, la partie de l'ame qui a en soy
          raison differe de la partie qui est irracionele. Et a ce regardent ceuls qui ensuivent
          Platon. Et par ce leur semble que aucun peut faire injustice a soy meïsme. Car en teles
          parties de l'ame il advient que un homme seuffre aucune chose contre les desirriers de son
          appetit. Et donques 
        <pb n="329"/>
         aussi comme aucun juste ou droit est entre celui qui commande et celui a qui il
          commande, semblablement est il aucun juste entre les parties de l'ame desus dites. Et
          donques en ceste maniere soit determiné de justice et des autres vertus morales. </p>
        <p>Ci fine le quint livre d'<hi rend="ital">Ethiques</hi>. Et aprés comence le sexte. </p>
        
      </div>
      </div><pb n="330"/>
      <div type="livre" n="VI">
        
        <head>Ci après commencent les titres des chapitres du sexte livre d'ETHIQUES,
          ou il determine des vertus intellectueles qui sont en l'entendement. 
          Et contient cest livre .XVII chapitres. Ci après 
          commence le sexte livre d'ETHIQUES</head>
          <div type="chapitre" n="1">
        <head>Il met on entencion et une diffinicion qui fait a son propos.</head>
        <p> Pour ce que nous avon dit devant que il convient eslire le moien et non pas la
          superhabondance ne la deffaute, et avon dit aussi que le moien est a prendre selon ce que
          dit droite raison, donques est il consequent et bien que nous divison ceste chose. Voir
          est que il est dit devant que en tous les habis desus diz ou vertus aussi comme en autres
          choses, c'est a savoir es arts, en chascun est un signe auquel tout homme qui a en soy
          droite raison regarde et selon ce il croist et adjouste ou appetice son oeuvre ou sa
          matiere. Et considere quel est le terme ou la mete de telz signes, lesquelz nous dison
          estre moiens entre superhabondance et deffaute selonc droite raison. Mais dire ainsi,
          combien que ce soit verité, toutesvoies par ce n'est rien manifesté a souffisance; car en
          toutes autres estudes ou besoignes de quoy il est art ou science, l'en peut dire ceste
          verité general, c'est a savoir, que il convient labourer et ouvrer et non pas faire
          negligence. Et que les choses ne soient pluseurs ou mendres que il n'appartient, mais
          doivent estre moiennes selon ce que dite droite raison. Mais se aucun scet ceci seulement,
          il ne savra ja plus par ce mectre rien a effect. Si comme qui demanderoit quelles choses
          il convient appliquer a guarir le corps et aucun respondoit et disoit que tout ce il
          convient que medicine et celui qui a tele science commandent. Et pour ce, quant 
        <pb n="331"/>
         as habis et vertus de l'ame, ce que est devant dit en general ne souffist pas tant
          seulement, combien que ce soit verité; mais il en convient determiner plus especialment et
          dire quelle chose est droite raison et quelle est sa diffinicion.</p>
            <p> Or avon nous devisé
          devant les vertus de l'ame et avon dit que les unes sont vertuz de meurs ou morales et les
          autres sont vertus intellectueles. Et avon passé et dit des vertus morales et voulon dire
          des autres. Si diron premierement de l'ame en ceste maniere. Et il fu dit devant que
            <num>.II.</num> parties de l'ame sont: une qui a raison et l'autre qui est irracionele.
          Or avon a dire maintenant de la partie qui a raison par semblable maniere. Et convient
          supposer que de la partie qui a raison sont <num>.II.</num> manieres ou parties: une est
          par laquelle l'en a speculacion et contemplacion ou consideracion vers les choses de quoy
          les principes sont neccessaires et qui ne peuent estre autrement. Et l'autre partie est
          par laquelle l'en considere vers les choses contingentes ou variables. Car a chascune des
          choses qui different en gerre il convient une partie de l'ame pour cognoistre l'une, et
          l'autre pour l'autre cognoistre. Et pour ce que la cognoissance de chascune chose est
          faite selon aucune similitude et proprieté. Or dison donques que de ces parties une est
          sientifique ou speculative, et l'autre est raciocinative ou pratique; et raisonner et
          conseillier est une meïsme chose. Et nul ne conseille ou quiert deliberacion des choses
          qui ne peuent soy avoir autrement. Et pour ce convient il que la 
        <pb n="332"/>
         partie de l'ame raciocinative ou pratique soit de l'ame qui a raison -- une partie autre
          que la partie speculative. </p>
      </div>
      <div type="chapitre" n="2">
        <head>Il commence a parler des vertus intellectueles et premierement en general.</head>
        <p> Nous devon donques prendre de chascun de eulz, c'est a savoir, d'entendement speculatif
          et de entendement pratique le habit tres meilleur; et c'est la vertu de chascun d'iceulz;
          et chascune vertu est ordenee a sa propre operacion. Or est a savoir que en l'ame sont
            <num>.III.</num> choses qui ont seigneurie ou dominacion ou regart de l'accion et ou
          regart de la verité pratique. Et ces <num>.II.</num> choses sont la sensitive et
          l'entendement et l'appetit ou volenté. Mais la sensitive n'est pas principe d'aucune
          accion. Et ce appert manifestement par ce que les bestes ont la partie sensitive; et
          toutesvoies, ilz ne communiquent en aucune accion. Et aussi comme affirmacion et negacion
          sont en la pensee ou entendement; semblablement et proporcionelment sont en l'appetit
          prosequcion et fuite. Et pour ce que vertu morale est habit electif et eleccion est
          appetit de chose devant conseilliee, pour ce convient il se l'accion est vertueuse que la
          raison soit vraie et que l'appetit soit droit par ainsi que l'entendement die voir, et que
          l'appetit poursuive ce que la raison ou entendement dit estre bon. Et donques tele raison
          vraie, c'est la pensee et la verité pratique. Car le bien et le mal de pensee speculative,
          c'est absoluement vray ou faulz; pour ce que tele chose est operacion de tout entendement
          speculatif. Mais le bien de entendement pratique, c'est verité, non pas absoluement, mais
          verité acordant soy avecques l'appetit droit ou droiturier. Et de l'accion ou du fait,
          eleccion est cause efficiente. Mais elle n'est pas de ce cause final. Et de eleccion sont
          cause appetit et raison lesquelles choses sont pour aucune fin. Et pour ce, eleccion n'est
          pas senz entendement et pensee 
        <pb n="333"/>
         et si n'est pas senz habit moral. Car ne bonne accion ne le contraire, c'est a savoir
          mauvaise accion, ne sont pas senz pensee ou entendement ne senz inclinacion morale. Et la
          pensee ou entendement absoluement consideré ne meut pas la personne a faire l'accion, mais
          elle meut en tant comme elle est ordenee en aucune fin et en tant comme elle est pensee
          pratique. Et tele pensee a seigneurie non pas tant seulement sus l'operacion active, mais
          avecques ce sus la factive. Car tout homme qui fait tele operacion factive, il la fait
          pour aucune chose et pense a ce. Et tele chose n'est encor pas la fin simplement; mais en
          oultre elle ordene aucune chose et fait pour ce. Mais il n'est pas ainsi d'operacion
          active; car tele accion est simplement fin et est l'appetit terminé en tele accion.</p>
        <p> Et par ce que dit est il s'ensuit que eleccion est entendement appetitif ou que elle est appetit
          intellectif. Et homme est tel principe et tele cause de ses operacions. Et est a savoir
          que la chose qui est faite et passee n'est pas eslisible; si comme que la cité de Troie fu
          prise, nul n'eslit tele chose. Car l'en ne conseille pas de chose qui est passee, mais de
          chose qui est a venir et qui est contingente et qui peut estre ou non estre. Et ce que est
          fait, il ne peut 
        <pb n="334"/>
         estre que il n'ait esté fait. Et pour ce disoit bien Agathon le philosophe, que Dieu est
          privé d'une seule chose; c'est a savoir, que il ne peut faire que les choses qui sont
          faites ne aient esté faites. Et donques par ce que dit est devant, il appert que
          cognoissance de verité ou savoir verité est operacion de chascune des parties
          intellectives dessus dites, c'est a savoir de entendement speculatif et de entendement
          pratique. Et les habis selon lesquelz chascune de ces parties dit et cognoist verité
          tresbien mesmement et principalment, telz habis ce sont les vertuz des parties dessus
          dites. </p>
      </div>
      <div type="chapitre" n="3">
        <head>Il met le nombre des vertus intellectueles et determine de celle qui est appelee science.</head>
        <p> Or commençon donques de rechief en supposant ce que est dessus dit, et dison de ces
          vertus intellectueles. Teles vertuz selon lesquelles l'ame dit verité, ou en affirmant ou
          en noiant, il sont <num>.V.</num> en nombre et sont cestes: art, science, prudence,
          sapience, entendement. Car suspicion et opinion ne sont pas de cest nombre, pour ce que il
          avient aucune foiz que par suspicion et par opinion l'en dit faux.</p>
        <p> Et des maintenant peut asséz apparoir quele chose est science; mais toutesvoies, il en convient plus certifier et
          non pas ensuir ceulz qui prennent science selon similitudes. Car nous tous tenon que ce
          que nous savon ne peut soy avoir autrement; mais les choses contingentes qui peuent estre
          ainsi et autrement, nous ne savon pas se il sont ainsi ou non quant il sont hors de nostre
          regart ou presence. Et donques toute chose de quoy il peut estre science, 
        <pb n="335"/>
         elle est de neccessité et donques est elle pardurable. Car toutes choses qui sont de
          neccessité sont pardurables et teles choses sont senz commencement et neent corrumpables.
          Encore est il verité que toute science quant est de soy, il semble que elle peut estre
          aprise et que toute chose qui peut estre aprise peut estre sceüe. Et toute doctrine est
          faite par aucune cognoissance devant eüe et de choses devant cogneües, si comme nous avon
          dit ou <title>Livre de Posteres</title>. Et la doctrine d'aucune science est faite par
          induccion et d'une autre est faite par sillogisme. Et induccion est principe et cause par
          quoy est faite la cognoissance de la proposicion universele. Et sillogisme est fait de
          proposicions universeles. Et convient donques que les premisses de aucun sillogisme soient
          principes et que elles ne soient pas monstrees ou prouvees par autre sillogisme. Et
          donques sont il prouvees par induccion. Et est science un habit demonstratif et qui a
          toutes teles condicions comme nous avon dit ou <title>Livre de Posteres</title>. Car
          quant les principes sont cogneüe de aucun, il scet par eulz la conclusion; mais se il ne
          les cognoist plus et devant que la conclusion, il ne avroit pas science par telz principes
          fors selon accident. Et quant a present, soit determiné de science en ceste maniere. </p>
      </div>
      <div type="chapitre" n="4">
        <head>Il
          determine de la vertu intellectuele appellee art.</head>
        <p> Des choses contingentes et qui se peuent avoir en une maniere et autrement, une est
          agible et l'autre est factible. Car autre chose est faccion et autre chose est accion; et
          de ce nous nous croion as raisons que nous avon dites 
        <pb n="336"/>
        hors ceste science. Et pour ce, habit actif aveques raison est autre que n'est habit
          factif avecques raison. Et accion et faccion ne sont pas contenuz l'un souz l'autre, car
          accion n'est pas faccion, ne faccion n'est pas accion. Et pour ce que nous voion que ce
          par quoy l'en scet edifier est un art et que c'est un habit qui est factif avecques raison
          ou par raison; et voion que il n'est nul art qui ne soit habit factif aveques raison, ne
          il n'est nul habit qui ne soit aucun art; il s'ensuit que art est celle meïsme chose que
          est habit factif avecques vraie raison. Et tout art est vers la generacion ou nouvele
          façon d'aucune chose. Et vers artificier et ouvrer et vers speculer et considerer en
          quelle maniere sera faite aucune des choses contingentes qui peuent estre et non estre. Et
          desquelles le principe et la cause est en celui qui fait tele chose, et non pas en la
          chose faite. Car art n'est pas des choses qui sont ou qui sont faites de neccessité, ne de
          celles qui sont selon nature; car il ont en elles meïsme leur principe. Et pour ce que
          accion est autre chose que n'est faccion, il est neccessaire que art soit de faccion et
          non pas d'accion. Et selon aucune maniere art et fortune sont vers unes meïsmes choses. Et
          pour ce disoit Agathon le philosophe, que art a amé fortune et fortune a amé art. Et
          donques comme dit est, art est un habit factif aveques vraie raison. Et au contraire, <hi rend="ital">athemme</hi> est un habit factif avecques fausse raison vers chose contingente
          et qui se peut avoir autrement. </p>
        <pb n="337"/>
      </div>
      <div type="chapitre" n="5">
        <head>Il determine de prudence.</head>
        <p> Nous commenceron a dire de prudence, en considerant premierement quelz gens nous disons
          estre prudens. Et semble que les gens soient diz prudenz pour savoir bien conseillier vers
          les choses qui leur sont bonnes et proffitables; et non pas selon aucune partie, si comme
          quelles choses sont bonne a santé ou a la vertu de fortitude, mais universelment a tout ce
          qui appartient a bien vivre. Et ce appert par signe; car nous dison aucuns estre prudenz
          determineement en aucune chose et non pas simplement quant il scevent bien raisonner et
          conseillier a aucune certainne fin qui soit bonne et de choses desquelles n'est pas art.
          Et donques celui est simplement et du tout prudent qui scet bien conseillier universelment
          de tout quanque appartient a bien vivre. Or est ainsi que nul ne fait conseil de choses de
          quoy il est impossible que il soient autrement ne des choses contingentes qui ne sont en
          sa puissance. Et pour ce que science est par demonstracion, ne peut estre de choses
          desqueles les principes se peuent avoir autrement; car toutes les choses qui s'ensuient de
          principes contingens et de quoy il sont cause, teles choses sont contingentes et se peuent
          autrement avoir. Et l'en ne fait pas conseil de choses qui sont de neccessité et non
          contingentes. Et donques prudence n'est pas science ne art. Premierement, ce n'est pas
          science; car la chose actible de quoy est conseil et prudence, elle est contingente et
          peut soy avoir autrement. Item, prudence n'est pas art; car autre gerre et autre chose est 
        <pb n="338"/>
         accion et autre est faccion. Et donques il demeure et s'ensuit que prudence est un habit
          vray factif avecques raison vers les choses qui sont bonnes ou males a homme. Car de
          faccion la fin est autre chose que n'est la faccion ou operacion. Mais de accion la fin
          n'est pas tousjours autre chose que l'accion meïsme; car bonne operacion ou bonne accion
          est la fin d'elle meïsme. Et pour ce, nous cuidon et dison estre prudent <num>.I.</num>
          qui estoit appellé Pericles et tous telz; car il peuent considerer, regarder et savoir
          toutes choses qui sont bonnes a eulz et a autres. Et cuidon ou dison que telz sont bons
          yconomes et bons politiques. Et pour ceste meïsme cause, nous appellon la vertu
          d'actrempance par un nom qui signifie aussi comme qui diroit salvement de prudence ou
          garde de prudence. Car actrempance garde tele existimacion et vray jugement. Car chose
          delectable ou triste ne corrumpt pas par desactrempance ou pervertist tout existimacion ou
          tout vray jugement; si comme du triangle, se il a <num>.III.</num> angles equalz a
            <num>.II.</num> angles droiz ou non. Mais teles choses delectables ou tristes corrumpent
          les existimacions ou jugemenz des choses ouvrables par nous. Et la cause est, car les
          principes des choses ouvrables par nous, ce sont les fins de teles choses par nous
          ouvrables. Et quant le jugement est corrumpu pour delectacion ou pour tristece, adonques
          ne appert pas le principe et ne semble pas que il conviengne que tel principe 
        <pb n="339"/>
         soit fin de l'operacion ne que pour ce il conviengne eslire et ouvrer toutes choses. Car
          la malice de la delectacion est cause de la corrupcion du principe quant a le cognoistre.
          Et pour ce est il ainsi de neccessité que prudence est un habit operatif vers les biens
          humains avecques vraie raison. Et toutesvoies, de art est il autre vertu a ce requise;
          mais de prudence non. Item, en art celui qui peche voluntairement quant est en tel art, il
          est plus eslisible, c'est a savoir, moins mauvais en cel art que celui qui peche
          involuntairement. Mais vers prudence, celui qui y peche voluntairement, il est moins
          eslisible et pire en prudence que celui qui y peche involuntairement ausi comme il est es
          autres vertus morales. Donques appert que prudence est une vertu et que ce n'est pas art.
          Et comme de l'ame soient <num>.II.</num> parties qui ont raison, prudence est une vertu de
          la partie qui est opinative. Car opinion et prudence sont vers les choses contingentes ou
          variables et qui se 
        <pb n="340"/>
         peuent autrement avoir. Mais toutesvoies, prudence n'est pas habit avecques raison tant
          seulement. Et de ce est signe; car de tel habit comme est opinion, il est oubliance, mais
          non pas de prudence. </p>
      </div>
      <div type="chapitre" n="6">
        <head>Il determine de entendement.</head>
        <p> Pour ce que science est existimacion ou cognoissance de choses universeles et de choses
          qui sont de neccessité, et pour ce que de toutes choses demonstrables et de toute science
          sont aucuns principes; car science est engendree par raison; pour ce donques science ne
          art ne prudence ne peuent estre la vertu intellective par quoy l'en scet le principe ou
          les principes de chose cogneüe par science. Car ce de quoy est science il est demonstrable
          et sceü par autre chose. Et les autres <num>.II.</num> vertus, c'est a savoir art et
          prudence, sont vers choses contingentes et qui peuent avoir soy autrement. Et en oultre
          sapience n'est pas de telz principes ou vers telz principes precisement; car il appartient
          a celui qui a sapience avoir demonstracion d'aucunes choses. Et donques les habis par quoy
          nous dison veoir senz mentir vers choses non contingentes ou contingentes sont science,
          prudence, sapience et entendement. Et nul de ces trois habiz n'est de principes. Je dis
          les trois: prudence, science, sapience. Il demeure et s'ensuit donques que la vertu ou
          habit appellé entendement est de principes. </p>
        <pb n="341"/>
      </div>
      <div type="chapitre" n="7">
        <head>Il determine de sapience.</head>
        <p> En commun parler nous assignon sapience es ars a ceuls qui sont les tres plus certains
          selon telz ars; si comme nous dison que en art de pierre taillier ou de masonner, Phydas
          estoit sapient ou sage mason. Et en art de faire statues ou ymages, Policletus estoit sage
          ymagier. Et par ce nous voulon signifier que sapience n'est autre chose fors la vertu,
          perfeccion et excellence de tel art.</p>
        <p> Or convient il donques considerer que aucuns soient
          sages du tout et simplement et non pas selon une partie ou quant a une chose especial,
          mais en la maniere que notoit Homerus le poëte en un livre appellé <title>Margite</title>, ouquel en loant un homme il disoit ainsi, que les dieux ne l'avoient pas
          mis ou fait un sage fouissëeur ou un sage arëeur ne selon autre particuliere sapience. Et
          par ce que dit est il appert et est manifeste que sapience est la tres plus certaine de
          toutes les sciences. Et pour ce, convient il que celui qui a sapience sache non pas tant
          seulement les conclusions qui sont monstrees par les principes, mais avecques ce il
          convient que il die et monstre verité vers les principes. Et par ce il s'ensuit que
          sapience est entendement et science. </p>
        <pb n="342"/>
      </div>
      <div type="chapitre" n="8">
        <head>Il monstre que sapience est la plus noble des vertus intellectueles.</head>
        <p> Et n'est pas sapience chascune science; mais elle est science de tres plus honorables
          choses qui soient, et est aussi comme science qui a chief ou teste. Et se aucun cuidoit
          que entre toutes ou sus toutes les sciences et cognoissances la meilleur et la plus
          vertueuse ou honorable fust politique ou prudence, ce seroit inconvenient. Car ce ne peut
          estre, se il n'estoit ainsi que homme fust la tres meilleur chose de toutes celles qui
          sont ou monde. Item, comme il soit verité que aucune chose est saine et profitable as
          hommes qui n'est pas saine ne bonne as poissons, et aucunes choses sont qui tousjours et
          par tout sont unes si comme ce que est blanc, il est blanc a tous et par tout, et ce qui
          est droit comme une ligne ou un reglet, il est droit par tout -- semblablement, estre sage
          est une chose par tout et tous le diroient estre d'une meïsme maniere. Mais estre prudent
          est une chose ou resgart d'aucun et autre quant a autre. Car l'en diroit que celuy est
          prudent qui bien considere toutes les choses particulieres qui li sont proffitables. Et a
          tel actribue l'en prudence.</p>
        <p> Et pour ce, par similitude, les gens dient aucunes bestes
          estre prudentes, pour ce que il ont une industrie naturele de faire leur provision. Item,
          semblablement est il manifeste que sapience est autre chose que n'est politique. 
        <pb n="343"/>
         Car, se il estoit ainsi comme il dient que sapience fust politique et que ce fust la
          vertu par quoy il procurent les choses qui leur sont proffitables, il s'ensuiroit que
          pluseurs sapiences fussent; car il ne peuent dire que par une meïsme science ou habit l'en
          sache tout quant que est bon a toutes bestes se il ne disoient semblablement que il n'est
          que une medicine pour toutes choses. Et se aucun disoit que homme est le tres meilleur de
          toutes choses mortelz, il ne a en ce force ne difference quant a ce que dit est. Car
          autres choses sont plus divines et plus excellentes selon nature que n'est homme, si comme
          sont les choses tres manifestes desquelles le monde est composé. Et donques est il
          manifeste par les choses dessus dites que sapience est science et entendement des choses
          qui sont par nature tres honorables. Et pour ce dit l'en que Anaxagoras et Tales et telz
          philosophes furent sages et que il ne furent pas prudenz; car l'en voit que il estoient
          ignorans des choses a eulz utiles et proffitables. Et dient les gens que ilz savoient
          choses superflues et merveilleuses et fortes et divines. Et dient les gens que telz sages
          philosophes estudient choses inutiles pour ce que il ne quierent pas biens humains ou
          mondains. Et prudence est vers telz biens humains. 
        <pb n="344"/>
        Item, prudence est vers les choses desquelles l'en seult conseillier. Car nous dison que
          bien conseillier est la principal operacion du prudent. Et nul ne conseille des choses qui
          ne peuent soy avoir autrement ne de quelles il ne est aucune fin laquelle fin soit
          ouvrable par nous. Et celui est simplement bon conseillier qui scet conjecturer et trouver
          selon inquisicion de raison le plus tresgrant bien de choses ouvrables par nous. Et
          prudence n'est pas tant seulement de choses universeles; mais avecques ce, il convient
          cognoistre les choses singulieres. Car prudence est active et toute accion est vers choses
          singulieres. Et pour ce, aucuns qui ne scevent pas les choses universeles de prudence et
          sont plus expers en autres choses, il sont plus actis et mieulx pratiquans que ceulz qui
          scevent teles choses universeles. Aussi comme en medicine, se aucun savoit en general que
          chars legieres sont de bonne digestion et saines et il ne savoit lesquelles sont legieres,
          il ne feroit ou garderoit onques bien santé; mais celui la feroit plus ou mieulx qui
          savroit particulierement lesquelles chars sont legieres ou non. Et prudence est vertu
          active; et pour ce convient il que le prudent ait l'un et l'autre ou encor plus
          experience. </p>
      </div>
      <div type="chapitre" n="9">
        <head>Il determine plus a plain de prudence.</head>
        <p> Entre ces vertus intellectueles il en y a une qui est <hi rend="ital">architectonique</hi>
          et principal et qui ordene de tout. Et est verité que politique et prudence sont 
        <pb n="345"/>
        
          <num>.I.</num> meïsme habit et different aucunement. Et de habit qui est vers le
          gouvernement de la cité, une partie est aussi comme prudence <hi rend="ital">architectonique</hi>, laquelle met et establist ou ordene les loys. Et l'autre exerce,
          applique et execute ce par les oeuvres singuleres ce que les loys dient, et est appellee
          politique par le commun nom. Et est active et consiliative; car la sentence donnee selon
          la loy est la fin, l'extreme ou terme de la chose ouvrable par nous. Et pour ce, de ceulz
          qui mectent en fait et font execucion de ce qui est commandé selon les loys, l'en dit que
          telz genz seulement conversent civilement. Car ceuls ici tant seulement besoingnent et
          oeuvrent en la maniere que font en autres artz les ouvriers de la main. Et semble que
          prudence soit principalment mesmement vers les choses qui resgardent soy meïsme et un
          seul. Et tel habit retient le commun nom de prudence. Et des autres especes de prudence,
          une est dite yconomique, l'autre positive de loys et l'autre politique. Et de prudence
          politique une partie ou espece est consiliative et l'autre est judicative. Et donques
          savoir que est conferent et utile pour soy meïsme, c'est une espece de cognoissance
          humaine. Et ceste 
        <pb n="346"/>
         espece a moult de differences. Et semble a aucuns que celui est prudent et non autre qui
          scet ce que est bon pour soy seulement, et qui se excercite en ce procurer. Et leur semble
          que ceulz qui sont politiques et pensent du bien commun, que ilz sont <hi rend="ital">polipragniomes</hi>; c'est a dire que ilz se meslent en entremetant de trop de choses
          et de ce qui appartient a la multitude. Et pour ce disoit Euripides le poëte en parlant en
          la personne d'un tel: <q>«  Coment, »</q> dist il, <q>«  seroie je prudent quant je ne sui en mes
          negoces? Mais je participe en chevalerie avecques pluseurs »</q>. Car telz gens se entremetent
          de choses superflues quant a eulz et font plus que a eulz n'appartient. Et ceuls qui
          tiennent ceste erreur quierent leur propre proffit et cuident que l'en doie tout faire et
          ouvrer pour eulz. Et de ceste opinion vint ce que les populaires dient telz gens estre
          prudenz. Ja soit ce par aventure que le bien propre de soy meïsme n'est pas senz yconomie,
          ne senz civilité ou policie. Item, un homme ne savroit ordener ce que il convient pour soy
          propre se il ne entendoit avecques ce as choses communes. </p>
      </div>
      <div type="chapitre" n="10">
        <head>Il declare de prudence aucunes choses qui estoient devant dites.</head>
        <p> Et ce que dit est, que prudence est vers choses singulieres, il peut apparoir par signe;
          car joenes hommes sont bien faiz geometriens et sages ou parfais 
        <pb n="347"/>
         en teles disciplines mathematiques. Mais il ne sont pas joenes faiz prudens. Et la cause
          est car prudence est de choses singulieres, lesquelles sont cogneües par experience. Et
          celui qui est joene n'est pas encore expert, pour ce que la multitude du temps fait
          experience. Mais aucun pourroit faire question pour quoy <num>.I.</num> peut bien en
          joenesce estre mathematicien et ne peut pas estre sage methafisicien ou naturien. A ce
          peut l'en respondre: <q>« La cause est pour ce que les choses de mathematiques sont cogneües
          par abstraccion, ymaginacion et phantasie; mais des autres sciences dessus dites, aucuns
          principes sont sceüs par experience. »</q> D'autre partie, des autres sciences les joenes ne
          croient pas aucunes choses qui y sont neccessaires; mais il en dient et en parlent senz
          les entendre. Et en mathematiques les choses n'i sont pas si inmanifestes. Item, en
          conseillant, l'en peut pechier et errer ou vers la proposicion universele ou vers
          singuliere; si comme en medicine, aucun peut errer vers ceste universele: Toute eaue
          pesante est mauvaise; ou vers ceste singulere: Ceste eaue est pesante.</p>
        <p> Et est manifeste par ce que dit est que prudence n'est pas science, pour ce que prudence est de chose
          singuliere; car tele chose est ouvrable par nous, mes les choses de quoy est prudence
          actaingnent et ont convenience a la vertu d'entendement, car entendement est de principes
          qui sont termes et premiers, lesquelz ne sont pas sceüs ne prouvéz par raison. Et prudence
          est vers la chose singuliere laquelle n'est pas cogneüe par raison ou par science, mais
          par la vertu sensitive; et non pas par celle qui est des propres sensibles, mais par la
          vertu sensitive qui est dedenz. Car, aussi comme en mathematiques 
        <pb n="348"/>
         nous cognoisson <num>.I.</num> triangle par un sens appellé ymaginacion, semblablement
          est il en choses ouvrables par nous; mais c'est par un sens ou vertu sensitive qui
          appartient a prudence, ou par pluseurs. Et celui par quoy nous cognoisson le triangle est
          d'autre espece. Mais faire questions et conseillier different; car tout conseillier est
          faire question, mais tout faire question n'est pas conseillier. </p>
      </div>
      <div type="chapitre" n="11">
        <head>Il determine d'une partie de prudence appellee eubulie.</head>
        <p> Or convient aprés parler de <hi rend="ital">eubulie</hi> et enquerir que ce est, a savoir
          mon, se ce est aucune science ou opinion ou <hi rend="ital">eustocie</hi> ou chose de autre
          genre et de autre maniere. Et premierement, <hi rend="ital">eubulie</hi> n'est pas science;
          car l'en ne fait 
        <pb n="349"/>
        pas question de ce que l'en scet. Et <hi rend="ital">eubulie</hi> est une partie de conseil
          ou appartient a conseil; et quiconque conseille, il enquiert et fait raisons. Item, <hi rend="ital">eubulie</hi> n'est pas <hi rend="ital">eustocie</hi>; car <hi rend="ital">eustocie</hi> est conjecturacion de moiens tost et prestement, senz discucion faite par
          raison. Et ceulz qui usent de <hi rend="ital">eubulie</hi> conseillent lonctemps. Et pour ce,
          seult l'en dire que les choses quant il sont conseilliees, il les convient ouvrer tost et
          prestement; mais l'en doit conseillier meürement et longuement. Item, autre chose est <hi rend="ital">sollertie</hi> et autre <hi rend="ital">eubulie</hi>. Et <hi rend="ital">eustocie</hi> est une <hi rend="ital">sollercie</hi>. Item, <hi rend="ital">eubulie</hi> ne
          est pas opinion, ne opinion quelconques n'est pas <hi rend="ital">eubulie</hi>. Mais pour ce
          que quiconque deffaut en conseil, il peche; et quiconques conseille bien il fait adroit.
          Pour ce convient il que <hi rend="ital">eubulie</hi> soit aucune rectitude ou adrescement. Or
          n'est pas <hi rend="ital">eubulie</hi> rectitude de science ne de opinion. Premierement ce
          n'est pas adrescement de science; car en science, il ne chiet ne pechié ne erreur. Item,
            <hi rend="ital">eubulie</hi> n'est pas rectitude de opinion; car rectitude de opinion,
          c'est verité. Et avecques ce, toute chose de quoy l'en a opinion est ja determiné et tenue
          vraie. Mais <hi rend="ital">eubulie</hi> n'est pas senz question ou inquisicion faite par
          raison. Et donques <hi rend="ital">eubulie</hi> deffaut en tant que elle ne va pas jusques a
          la pensee qui afferme ou noie. Car elle ne prononce encore rien. Et opinion n'est pas
          question ou inquisicion, mais est ja enunciacion; c'est a dire, affirmacion ou negacion.
          Car celui qui fait consultacion, soit bien soit mal, il fait question et raisons d'une
          part et d'autre. Et donques convient il que <hi rend="ital">eubulie</hi> soit rectitude de
          conseil. Et pour ce, a cognoistre <hi rend="ital">eubulie</hi>, il convient premierement
          enquerir et savoir que est conseil 
        <pb n="350"/>
         et de quelle chose il est. Et pour ce que rectitude est dite en pluseurs manieres, il
          est manifeste que <hi rend="ital">eubulie</hi> n'est pas toute rectitude. Car celui qui est
          incontinent et mauvais, il acquiert et actaint en raisonnant comme par conseil a ce que il
          propose veoir et obtenir. Et pour ce il conseille droit et a aucune rectitude de conseil.
          Mais en tel conseil il prent et establist pour fin un grant mal. Mais selon verité, bien
          conseillier est bonne chose. Et pour ce, <hi rend="ital">eubulie</hi> est tele rectitude de
          conseil laquele est pour acquerir et obtenir aucun bien. Item, aussi comme en speculative
          l'en peut faire vraie conclusion par faulx sillogisme de fausses premisses, semblablement
          en pratique la fin qui est bonne, l'en la peut faire sortir et poursuir par moien qui
          n'est pas convenable mais est faulz terme. Et pour ce l'inquisicion ou prosequcion ou
          adrescement par quoy l'en optient ce que il convient querir, et non pas par moien
          convenable, tel chose n'est pas <hi rend="ital">eubulie</hi>. Item, il avient aucunes fois
          que la consiliacion ou consultacion dure trop lonctemps, et aucune fois que elle dure trop
          peu. Et donques a tel conseil <hi rend="ital">eubulie</hi> n'appartient en aucune maniere;
          mais elle est rectitude de tel conseil qui use de ce que est proffitable a la fin et pour
          bonne fin et en maniere et en temps convenables. Item, l'en peut conseillier en deux
          manieres; c'est a savoir, en bien simplement ou a aucune fin. Et bien conseillier
          simplement, c'est soy adrescier a ce que est simplement la fin principal de vie humaine.
          Mais bien conseillier a fin aucune, c'est conseillier a autre fin particuliere. Et pour ce
          que il appartient a ceulz qui sont prudens conseillier bien simplement, il s'ensuit que
            <hi rend="ital">eubulie</hi> est rectitude par quoy l'en conseille en la maniere que il est
          conferent et utile a la fin principal, de laquelle fin prudence a vraie estimacion. </p>
        <pb n="351"/>
      </div>
      <div type="chapitre" n="12">
        <head>Il determine de deux autres parties de prudence appellees synesie et gnomé.</head>
        <p> Une autre chose est appellee <hi rend="ital">synesie</hi> et son contraire <hi rend="ital">asynesie</hi>, selon lesquelles nous dison les uns <hi rend="ital">synés</hi> ou scenés,
          et les autres <hi rend="ital">asynés</hi> ou non scenés et asnes. Et <hi rend="ital">synesie</hi> n'est pas science ou oppinion du tout indifferenment; car ainsi tous
          seroient bien scenéz. Item, <hi rend="ital">synesie</hi> n'est pas une science particuliere
          comme qui diroit que c'est medicine; car ainsi <hi rend="ital">synesie</hi> seroit tant
          seulement de choses saines, ou comme qui diroit que c'est geometrie qui est de magnitudes
          et de quantités et mesures. Item, <hi rend="ital">synesie</hi> n'est pas des choses
          neccessaires et immouvables. Item, elle n'est pas de chascun fait humain, mais elle est de
          faiz humains desquelz aucun fait doubte et desquelz l'en conseille. Et pour ce s'ensuit il
          que <hi rend="ital">synesie</hi> est vers les choses meïsmes vers lesquelles est prudence. Et
          toutesvoies, <hi rend="ital">synesie</hi> et prudence ne sont pas une meïsme chose du tout;
          car prudence est preceptive et commande, pour ce que la fin de prudence est determiner
          quel chose est a faire ou non. Et prent l'en une meïsme chose <hi rend="ital">synesie</hi> et
            <hi rend="ital">eusynesie</hi>, et aussi scenéz et bien scenéz. Item, <hi rend="ital">synesie</hi> n'est pas avoir prudence ou acquerir prudence; mais aussi 
        <pb n="352"/>
         comme <hi rend="ital">symenay</hi> signifie user de science, semblablement <hi rend="ital">synesie</hi> est en user d'opinion pratique en jugeant des choses de quoy est prudence
          et en bien jugier de ce que un autre dit. Et pour ce que en cest bien, de ce vient le nom
          de <hi rend="ital">eusynesie</hi> et selon ce sont aucuns diz <hi rend="ital">eusynés</hi>,
          c'est a dire bien scenéz en tele partie qui est user de science; aussi comme le usage de
          science nous appellon souvent <hi rend="ital">symenay</hi>. Et la partie de prudence appellee
            <hi rend="ital">gnomé</hi>, selon laquelle aucuns sont diz <hi rend="ital">gnomonés</hi>,
          ceste partie regarde et est le droit jugement ou adrescement de <hi rend="ital">epyeykes</hi>. Et de ce est signe; car nous dison principalment de celui qui est <hi rend="ital">epyeykes</hi> que il est <hi rend="ital">eugnomonique</hi>. Et dison que celui qui
          est <hi rend="ital">epyeykes</hi> a en soy <hi rend="ital">eugnomé</hi>. Et <hi rend="ital">eugnomé</hi> est la judicative droite et vraie de <hi rend="ital">epyeyke</hi>. </p>
      </div>
      <div type="chapitre" n="13">
        <head>Il compare les vertuz ou parties dessus dites ensemble et a prudence.</head>
        <p> Tous les habis dessus dis tendent a une chose ou en une chose et raisonnablement; car a
          une meïsme personne nous actribuon ce que nous dison <hi rend="ital">gnomé</hi> et <hi rend="ital">synesie</hi> et entendement. Et dison de ceulz qui sont prudens et bien senéz
          que il ont <hi rend="ital">gnomé</hi> et entendement. Et toutes ces puissances ou habis sont
          vers choses singulieres. Car un homme est dit bien sené et <hi rend="ital">eugnomé</hi> ou
            <hi rend="ital">sygnomé</hi> en ce que il est bien judicatif. Et les choses appartenantes a
            <hi rend="ital">epyeykee</hi> vers lesquelles est <hi rend="ital">gnomé</hi> sont communes a
          tous biens humains qui resgardent autre personne. Et toutes les choses ouvrables par homme
          sont singulieres et convient que celuy qui est prudent les cognoisse. Et donques <hi rend="ital">synesie</hi> et <hi rend="ital">gnomé</hi> sont vers choses ouvrables par nous et
          teles choses sont 
        <pb n="353"/>
         singulieres. Et entendement des extremes ou termes en chascune des sciences, c'est a
          savoir, en speculative et en pratique, la vertu de entendement est des premiers termes et
          extremes des principes; et de teles choses n'est pas probacion faite par raison. Et en
          speculative, l'en procede selon demonstracions desquelles les premieres termes et extremes
          signifient choses immobiles et non variables. Et en raisons pratiques, aucun des principes
          est de chose singuliere et contingente qui peut autrement estre; et ce est la seconde
          proposicion ou la menor. Et ceste proposicion est principe comme cause final et plus
          prouchaine de la conclusion. Car en moralité, les universeles sont pour les singulieres.
          Et teles singulieres sont cogneües par sens et par experience, laquelle cognoissance est
          appellé entendement. Et pour ce que telz habiz sont vers choses singuleres et sensibles,
          il semble que l'en les ait de nature. Et nul n'est sage ou methaphisicien de nature, mais
          aucun a <hi rend="ital">gnomé</hi> et <hi rend="ital">synesie</hi> et entendement aussi comme de
          nature. Et de ceste chose est signe ce que telz habiz ensuivent les aages. Et en aucun
          aage a l'en entendement et <hi rend="ital">gnomé</hi>, aussi comme se la nature de l'aage en
          fust cause. Et en pratique de prudence, ce de quoy est entendement est le principe et la
          fin du procés. Car les demonstracions ou sillogismes operatis sont de teles proposicions
          particulieres et de oeuvres humaines singulieres. Et pour ce, es enunciacions ou
          conclusions demonstrables ou prouvables vers operacions humainnes, il convient avoir son
          entente as diz ou opinions des 
        <pb n="354"/>
         genz expers et anciens ou des prudens, plus ou non pas moins que as demonstracions. Et
          la cause est car telz genz ont acquis par experiences vray jugement par quoy il voient
          clerement les principes de teles choses. Ainsi donques avon dit que est prudence et que
          est sapience, et vers queles choses elles sont et de quelle partie de l'ame chascune de
          elles est vertu. Car une est vertu de l'une, et l'autre de l'autre. </p>
      </div>
      <div type="chapitre" n="14">
        <head>Il propose aucunes doubtes de sapience et de prudence.</head>
        <p> Aucun pourroit doubter et faire question a quelle chose sont utiles et proffitables
          sapience et prudence. Premierement, car sapience ne considere pas les choses par
          lesquelles homme est fait beneuré, car elle ne considere nulle generacion. Et de prudence,
          bien est verité que elle a consideracion des operacions; mais il ne appert pas par ce que
          elle ait mestier ne que elle soit proffitable a felicité. Car prudence est vers choses qui
          sont justes et beles et bonnes, et ces choses sont lesquelles il appartient ouvrer a bon
          homme; mais nous ne sommes en rien plus operatis de teles choses pour ce se nous le savon;
          car les vertuz morales sont habiz. Et ce appert par semblable; car nous ne sommes pas plus
          enclins a faire oeuvres saines ou de bonne habitude pour la cognoissance de telles choses.
          Et se nous savon medicine ou l'art de excercitative, nous ne sommes en rien plus operatis
          de teles choses. Et se 
        <pb n="355"/>
         aucun disoit que bien est verité que il ne convient pas estre prudent pour faire bonnes
          operacions quant l'en est ja vertueus, mais il le convient quant a estre fait vertueus;
          mais par ceste response il s'ensivroit premierement, que prudence ne seroit pas utile ne
          proffitable a ceulz qui seroient vertueus. Item, encor ne seroit elle pas neccessaire a
          ceulz qui ne avroient pas vertu; car senz difference quant a ce, nous povon ausi bien
          faire bonnes operacions par la doctrine et par les persuasions des autres qui seroient
          prudens, comme se nous meïsme avion prudence et avon par ce souffisance faculté de ce
          faire; si comme vers sanité, quant nous voulon estre sains nous ne aprenon pas pour ce le
          art de medicine. Encor peut estre question de ce que il semble inconvenient se l'en dit
          que prudence est moins bonne et moins digne que sapience. Mais semble que elle soit plus
          principal; car elle fait les besoingnes et a principalté et dominacion et commande et
          ordene de toutes choses. Et de ces choses nous diron aprés plus pleinnement et
          certainnement; car ce que est dit maintenant est seulement par maniere de doubte et de
          question. </p>
      </div>
      <div type="chapitre" n="15">
        <head>Il monstre la valeur des .II. vertus dessus dites.</head>
        <p> Premierement nous dison que, posé que sapience et prudence ne aucune d'elles ne feïssent
          ou servissent d'autre chose, neent moins il est de neccessité que toutes deux selon elles
          soient eslisibles; car l'une et l'autre sont vertuz et perfeccions de l'une et de l'autre
          des parties de l'ame. D'autre partie, les vertus desus dites sont a felicité et non pas en
          la maniere que medicine fait a santé; mais tout ainsi comme santé fait a soy meïsme et a 
        <pb n="356"/>
        ses operacions semblablement fait sapience a felicité, car sapience est une partie de
          toute vertu. Et par elle est fait un homme beneuré quant a ce que il a tele vertu en soy,
          et quant a ce que il oeuvre selon elle.</p>
        <p> Encor di je que bonne operacion a sa perfeccion
          selon prudence et selon vertu moral; car vertu moral fait avoir droite entencion a bonne
          fin, et prudence adresce les choses qui sont ordenees a celle fin. Mais quant est a la
          quarte partie de l'ame, c'est a savoir la nuctritive, il ne convient pas mectre tele
          vertu; car ouvrer ou non ouvrer n'est de rien en sa puissance. Et quant a ce qui estoit
          dit devant, que l'en n'est pas plus operatif de choses bonnes et justes pour prudence, il
          convient un peu commencier par ce que fu desus dit et ce prendre pour commencement. Et la
          maniere est tele, car nous dison aucuns ouvrer et faire choses justes et neent moins nous
          ne dison pas que il sont justes; aussi comme ceulz qui font les choses ordenees par les
          loys; et les font ou non voulans ou pour ignorance, ou pour autre chose, et non pas pour
          la plaisance que il ont en ce que les oeuvres sont bonnes et justes. Et donques combien
          que il oeuvrent et facent les choses que il convient faire et quelzconques choses qui
          appartiennent a homme vertueus, si comme il semble de prime face; toutesvoies convient il
          autre chose a ce que celui qui fait teles oeuvres soit bon. Et je di que ce est que il
          oeuvre pour eleccion et pour la grace des choses ouvrees. Or est il ainsi que vertu moral 
        <pb n="357"/>
         fait l'eleccion droite et bonne; mais quelzconques choses sont abiles pour actaindre et
          parvenir a la fin, ce ne appartient pas a vertu moral, mais ce appartient a une autre
          puissance et vertu. Et a ceuls qui sont sachanz et entendanz, il convient dire de vertu
          moral et de prudence plus manifestement. Et est a savoir que il est une puissance ou
          principe operatif appellee <hi rend="ital">demotique</hi>. Et tele puissance est aussi comme
          une industrie naturele ou engin et subtilité par quoy l'en est abile a ouvrer les choses
          qui sont a une entencion et avecques ce, actaindre et obtenir par telz moiens la fin que
          l'en entent. Et donques se l'entencion est bonne, tele puissance est loable; et se elle
          est mauvaise, tele puissance est appellee astuce ou malicieuseté. Et pour ce, ceulz qui
          sont prudenz et ceulz qui sont astuz, nous les appelon <hi rend="ital">demoz</hi>. Et
          prudence n'est pas du tout ceste puissance <hi rend="ital">demotique</hi>, mais prudence
          n'est pas senz elle; car l'abit de prudence n'est pas fait en l'ame ne adjousté a cest
          voiement, c'est a dire, a ceste puissance cognitive qui est <hi rend="ital">demotique</hi>
          senz vertu moral. Et comme il est dit pluseurs foiz et est manifeste, les sillogismes en
          bonne pratique et es choses ouvrables par nous ont leur principe. Et ce principe, c'est
          que la fin pour quoy l'en oeuvre soit tres bonne. Et de ce pourroit l'en mectre example en
          quelconquez matiere de vertu. Mais tel principe ne appartient a nul se il n'est bon homme
          et vertueus. Car la malice opposite a vertu pervertist le jugement et fait mentir et
          sentir faulx vers les principes pratiques. Et pour ce est il manifeste que c'est imposible
          que <num>.I.</num> homme qui n'est bon soit prudent. </p>
      </div>
      <div type="chapitre" n="16">
        <head>Il monstre que vertu moral ne peut estre senz prudence.</head>
        <p> Il convient derechief entendre a parler de vertu. Et est a savoir que vertu moral
          regarde une habitude naturele semblablement comme prudence 
        <pb n="358"/>
         regarde <hi rend="ital">demotique</hi>. Car prudence et <hi rend="ital">demotique</hi> n'est
          pas une meïsme chose, mais il ont aucune similitude. Et en tele maniere vertu naturel a
          similitude a vertu moral qui est la principal. Et appert par ce que en toutes gens qui ont
          aucunes meurs quelcunques, il semble que ilz les aient aucunement de nature. Car estre
          justes, estre actrempéz, estre fors et autres choses semblables nous les avon tantost de
          nostre nativité; mais toutesvoies, nous queron principalment l'autre vertu et tendon a ce
          que elle soit bonne et que teles vertus natureles soient parfaictes en nous selon autre
          maniere. Car les habiz naturelz sont en enfans et en bestes, mais quant il sont senz
          entendement et senz bon usage de raison, il semble que il sont nuisibles; car, tout ainsi
          comme un corps bien fait quant il est meü senz voiement, il li eschiet que il est plus
          fort et plus perilleusement deceü pour ce que il n'a pas voiement par quoy soit gouverné
          son mouvement, ainsi est il en nostre propos. Mais se un homme qui a bonne inclinacion
          prent avecques entendement et raison, il differe moult. Car se l'un habit et l'autre,
          c'est a savoir, vertu naturele et vertu acquise sont ensemble, adonques est ce proprement
          vertu.</p>
        <p> Et donques tout aussi comme en la partie de l'ame opinative ou raisonnant sont
            <num>.II.</num> especes, c'est a savoir, <hi rend="ital">demotique</hi> et prudence;
          semblablement, en la 
        <pb n="359"/>
         partie ou appetit moral sont <num>.II.</num> especes. Une est vertu naturel et l'autre
          est vertu principal et aquise. Et ceste principal vertu n'est pas faite senz prudence. Et
          pour ce disoient aucuns que toutes vertus sont prudences. Et Socrates, en la question que
          il faisoit en ceste matiere, disoit bien en une maniere et pechoit en autre. Car en ce que
          il cuidoit que toutes vertus fussent prudence, il pechoit et erroit; mais en ce que il
          metoit que elles n'estoient pas senz prudence, il disoit bien. Et de ce est signe que
          maintenant tous, quant il diffinissent vertu, il mectent que c'est un habit et dient a
          quelles choses elle se extent et que elle est selon droite raison. Et droite raison en
          choses ouvrables par nous est selon prudence. Et par ce il semble que tous ceulz qui
          diffinissent vertu divinent ou sentent aucunement que vertu est tel habit qui est selon
          prudence; mais il convient un peu passer oultre ce que il dient; car vertu n'est pas tant
          seulement habit qui est selon raison, mais qui est avecques raison. Et droite raison de
          teles choses, c'est prudence. Et donques Socrates le philosophe cuidoit que vertus fussent
          raisons et disoit que toutes vertus estoient sciences. Et nous dison que toutes vertus
          sont aveques raison. Donques est il manifeste par les choses desus dites que ce n'est pas
          possible que <num>.I.</num> homme soit bon principalment senz prudence, ne que il soit
          prudent senz vertu moral. </p>
      </div>
      <div type="chapitre" n="17">
        <head>Il parle de la connexion des vertus, et soult une question mise en la fin du .XIIII.e
          chapitre.</head>
        <p> Par les choses devant dites peut asséz estre solue la raison que font aucuns qui
          desputent et argüent que les vertus sont separees. Car une meïsme personne n'est pas
          habile de nature ou bien nee a toutes vertus. Et pour ce, il s'ensuit que <num>.I.</num>
          homme a en soy et scet aucune vertu, et d'une autre vertu il ne l'aprendra ne ne sara
          onques. Et ce que ceste raison conclut est bien 
        <pb n="360"/>
         verité selon les vertus natureles. Mais il n'est pas ainsi des vertus selon lesqueles un
          homme est dit simplement bon; car comme prudence soit une vertu, quiconques a prudence,
          toutes autres vertus morales sont ensemble avecques elle. Et donques est il manifeste que
          homme avroit mestier de 
        <pb n="361"/>
         prudence pour ce que ce est une vertu et perfeccion d'une partie de l'ame, supposé
          encore que elle ne fust pas pratique, c'est a dire operative. Et avecques ce est
          operacion; car droite eleccion ne peut estre senz prudence et senz vertu. Mais
          toutesvoies, prudence n'est pas plus principal que sapience. Car elle n'est pas vertu de
          la meilleur partie de l'ame; c'est a dire, de la speculative. Car il est semblable de
          prudence ou resgart de sapience quant a cest propos comme de la science de medicine ou
          regart de santé. Car medicine n'est pas meilleur que santé pour ce que elle n'use pas de
          santé. Mais elle regarde en quelle maniere santé pourra estre faite. Et commande aucunes
          choses pour la grace et a la fin de acquerir ou garder santé; mais elle n'a pas sus santé
          commandement ne principalité. Encore appert ce par une 
        <pb n="362"/>
         autre semblable; car ce seroit inconvenient se aucun disoit que prudence politique eüst
          principalité sus les dieux, pour ce que elle commande et ordene de toutes les choses qui
          sont en la cité. </p>
        <p>Ci fine le ..<num>VI</num>.e livre d'<title>Ethiques</title>. </p>
        
      </div>
      </div><pb n="363"/>
      <div type="livre" n="VII">
        <head>Et aprés commence le .VII. qui determine de continence, laquelle 
          est une disposicion a vertu; et de incontinence, sa contraire; 
          et de delectacion. Et contient .XX. chapitres. Ci commence le .VII.</head> 
        <div type="chapitre" n="1">
          <head>Il met une distincion en maniere de proheme.</head>
        <p> Aprés ce que dit est, nous feron un autre principe ou commencement, et diron que des
          choses qui sont a fuir vers les meurs des hommes il sont <num>.III.</num> especes; c'est a
          savoir, malice, incontinence et bestialité. Et les contraires a deux de ces maulz sont
          manifestes; car le contraire a vertu, nous l'apelon malice; et le contraire a
          incontinence, nous l'appellon continence. Mais a bestialité l'en peut asséz bien dire que
          sa contraire est une vertu qui est par dessus nous, appellee heroÿque et divine. Et en
          ceste maniere Homerus le poëte mettoit que Priamus disoit de son fil Hector que il estoit
          tresbon et ne 
        <pb n="364"/>
         sembloit pas enfant ou filz de homme mortel, mais de dieu. Et pour ce, se il est ainsi
          comme l'en dit, que aucuns hommes soient fais divins pour la superexcellence de leur
          vertu, il s'ensuit que tele vertu, tel habit, est opposite et contraire a bestialité. Car
          aussi comme nous ne dison pas que les bestes aient malice humainne ne vertu, semblablement
          nous ne dison pas de Dieu que il ait vertu humainne; mais dison que il a une chose plus
          honorable que n'est tele vertu. Et aussi la perversité et malice des bestes est d'autre
          maniere que n'est malice humaine. Et pour ce que c'est chose non commune ou qui avient peu
          souvent, c'est a savoir, que un homme soit divin en la maniere que les citoienz de Latone
          ont acoustumé apeller un homme; car quant il avoient aucun en tresgrant admiracion et
          disoient que c'est <num>.I.</num> homme divin; semblablement entre les hommes, l'en en
          treuve peu de bestials et n'est pas chose commune et sont plus ou paÿs des barbarins. Et
          aucuns sont faiz bestialz pour cause de maladies ou pour perte d'aucun membre ou de leur
          amis, ou pour superexcedence et seürmontement de malice et de tres grant perversité et
          iniquité. Et ceus ici, nous les diffamon par sus tous. Mais de ceste disposicion bestial
          sera faite aprés aucune recordacion. Et de malice il en est dit devant. 
        
        </p><pb n="365"/><p>Or est a dire maintenant de incontinence et de mollece et de delices et aussi de
          continence et de perseverence; car l'en ne doit pas cuidier de ces choses ici que toutes
          soient une meïsme aveques vertu et malice, ne aussi que elles soient du tout autres. Et
          convient aussi, comme es autres matieres, supposer et mectre les choses qui apperent. Et
          premierement nous mectron les doubtes et monstreron principalment les choses qui sont
          prouvables vers ces passions. Et qui ne pourra determiner ou souldre le plus des questions
          ou doubtes possibles en ceste matiere ou les plus principalz, toutesvoies la chose sera
          souffisanment monstree se l'en soult les fortes doubtes, et se les autres choses
          prouvables sont ainsi laissiees comme confessees. </p>
      </div>
      <div type="chapitre" n="2">
        <head>Il met aucunes supposicions pour sa matiere.</head>
        <p> Il semble que continence et perseverence soient a mectre entre les choses bonnes et
          loables. Et que incontinence et mollece soient des choses males et vituperables. Item,
          celui qui est continent, c'est celui qui parmaint et demeure ou jugement de raison; et
          celui qui est incontinent, il ist et va hors de raison. Item, l'incontinent scet bien que
          il fait males oeuvres; mais il les fait pour passion et pour concupiscence. Et le
          continent si scet bien que les concupiscences sont mauvaises; mais il ne les ensuit pas,
          et est a ce meü par raison. Item, il semble a aucuns que celui qui est actrempé est
          continent et perseverant. Et aucuns dient que le continent est actrempé, et les autres
          dient que non. Et aussi dient aucuns que le desactrempé est incontinent et l'incontinent
          est desactrempé, et prennent confusement tout pour un. Et les autres dient que il
          different. Item, aucune foiz dient il que le prudent n'est onques incontinent. Et aucune
          fois dient que aucuns prudenz de grant engin et de grant industrie sont incontinenz. Item,
          aucuns sont diz incontinenz en ire et aucuns en honeur et aucuns en gaaing. Donques sont
          celes choses que l'en dit communelment en ceste matiere. </p>
      </div>
      <div type="chapitre" n="3">
        <head>Il propose aucunes doubtes de continence et de incontinence.</head>
        <p> Aucun doubteroit comme ce peut estre comme un homme ait droite existimacion et vray
          jugement et que il soit incontinent; car, si comme aucuns dient, ce n'est pas possible que
          un homme qui a science soit incontinent. 
        <pb n="366"/>
        Car, si come Socrates cuidoit et disoit, ce seroit dure chose et fort a faire, tant
          comme tele science est en <num>.I.</num> homme, que un autre chose eüst commandement et
          dominacion sus ceste science et traisist cest homme contre sa science, aussi comme se il
          feüst serf ou sa science serve. Et Socrates se tenoit fort en cest argüement et se
          combatoit en soustenant du tout que il n'est nulle incontinence. Et cuidoit et maintenoit
          que nul ne peut faire fors tres bien se ce n'est par ignorance. Et donques cest sermon ou
          argüement fait doubte des choses qui apperent toutes manifestes. Et se il est ainsi que un
          homme en l'eure que il a la passion et desirer oeuvre pour aucune ignorance, il est tres
          bon d'enquerir quelle maniere d'ignorance ce peut estre; car il est manifeste que celui
          qui est incontinent, il ne cuide pas avant la passion que telle chose doie estre faite ou
          temps de la passion. Mais aucuns sont qui ceste chose octroient en une maniere et en autre
          non; car il confessent bien que il n'est rien meilleur que science et que l'en ne peut
          aler encontre. Mais il ne confessent pas que l'en ne puisse bien ouvrer ce de quoy l'en a
          opinion que ce n'est pas le miex. Et dient que l'incontienent n'a pas science, mais il a
          opinion; et pour ce est il seürmonté. Et ont les delis et concupiscences seigneurie et
          commandement sus lui. Mais toutesvoies, se il a opinion et non pas science et la
          suspicacion ou opinion ou assentement n'est pas fort contre ce a quoy l'appetit trait,
          mais est foible et remis, aussi comme ont ceulz qui doubtent; donques li devroit il estre
          pardonné se il ne demeure pas en tel opinion doubteus et se il en ist hors par tres fortes
          concupiscences. Et toutesvoies, nul pardon n'est deü a malice ne a quelconques chose
          vituperable. 
        <pb n="367"/>
         Et donques se l'opinion qui est contraire a l'appetit est fort, c'est prudence; car
          prudence est le plus tresfort assentement qui soit en telles choses. Mais c'est
          inconvenient; car il s'ensivroit que un meïsme peut estre ensemble incontinent et prudent,
          et nul ne diroit que ouvrer tres mauvaises choses soy voulant fust fait de homme prudent.
          Et avecques ce, il est monstré devant que le prudent est actif et operatif ou faisëeur de
          bonnes choses particulieres et que il a les autres vertus. Item, se aucun est dit
          continent en ce que il a concupiscences et mauvaises, il s'ensuit que celui qui est
          actrempé n'est pas continent et que le continent n'est pas actrempé. Car avoir
          concupiscences tres grandes n'est pas condicion de homme actrempé, ne avoir les tres
          mauvaises. Et toutesvoies, convient il que elles soient teles; car, se il estoient bonnes
          et fortes, il s'ensivroit que l'abit qui les reprime et qui devee les ensivir fust
          mauvais; et donques toute continence ne seroit pas bonne. Et qui diroit que les
          concupiscences du continent fussent petites et non pas mauvaises, ce ne seroit pas chose
          en rien honorable de les seürmonter. Et qui diroit que elles fussent mauvaises et foibles,
          ce ne seroit pas grant chose de les reprimer. Item, se continence fait un homme demourer
          ou perseverer en tout opinion, il s'ensuit que aucune continence soit mauvaise, c'est a
          savoir, celle qui fait demourer et persister en faulz opinion. Et semblablement se
          incontinence fait issir hors de tout opinion, il s'ensuit que aucune incontinence soit
          bonne. Car issir hors 
        <pb n="368"/>
         d'aucun opinion est bon; si comme il appert par Sophocles le poëte, en son livre appellé
            <title>Philote</title>, ouquel il dit que Nenpholemus estoit a loer de ce que il ne
          demoura pas en l'opinion que Ulixes li avoit persuadé et fait avoir. Et la cause fu car
          mentir li faisoit tristece et desplaisir. Item, une raison sophistique qui meut et
          conclude faulz, elle est cause de doubte. Et teles raisons font les sophistes pour
          conclurre choses inopinables, affin que il apperent sages quant il peuent a ce actaindre.
          Et tel sillogisme fait doubter, et est la pensee d'un homme par ce liee; car il ne veult
          pas demourer en tele conclusion pour ce que elle ne li plaist pas. Et si ne peut proceder
          au contraire en responnant, pour ce que il ne scet souldre le sophisme. Item, selon ceste 
        <pb n="369"/>
         opinion il s'ensivroit que en aucun cas inprudence avecques incontinence fussent vertu.
          Car un homme fait pour incontinence les choses contraires de celles que il cuide estre
          bonnes. Et par imprudence, il cuide que les choses qui sont bonnes que il soient mauvaises
          et que il ne les conviengne pas faire. Et pour ce, par incontinence et par imprudence, il
          fera bonnes oeuvres et non pas mauvaises. Item, celui qui oeuvre et poursuit par eleccion
          choses delectables par ce qu'il a persuasion a ce, il semble moins mauvais que celui qui
          ne fait pas teles choses pour aucune persuasion ou apparance, mais pour incontinence. Et
          celui qui oeuvre pour persuasion et est deceü, il seroit plus legier a guerir et pourroit
          estre converti par raison au contraire; mais celui qui est incontinent, il est culpable du
          proverbe ouquel nous dison en ceste maniere: quant l'eaue suffoque un homme, quel mestier
          est il que il boive encore? Semblablement, se un homme fait aucuns maulz pour persuasion,
          donques se il avoit persuasion au contraire il laisseroit telz maulz a faire. Mais
          l'incontinent n'a pas persuasion a mal, mais a bien; et neent moins il fait mal. Item, se
          incontinence et continence sont vers toutes choses, donques nul ne seroit simplement
          incontinent; car il n'est nul qui ait toutes teles incontinences. Et toutesvoies, dit l'en
          d'aucuns que il sont simplement incontinenz. Et donques en ceste matiere sont et chieent
          teles doubtes et y sont faiz telz argüemenz come dit est, desquelz il convient aucuns
          interimer et noier et les autres laissier come vrais; car la solucion de chascune doubte,
          c'est invencion de voir, c'est trouver verité. </p>
        
      </div><pb n="370"/>
      <div type="chapitre" n="4">
        <head>Il propose aucunes choses generales et oste une response a la question comment l'incontinent a science.</head>
        <p> Premierement, il convient entendre a savoir mon, se le continent et l'incontinent ont
          science et sont sachanz et en quelle maniere, et puis aprés vers quelles choses sont a
          mectre continence et incontinence, et a savoir mon se elles sont vers toutes delectacions
          et vers toutes tristeces ou se elles sont vers aucunes separeement et par especial. Et
          avecques ce, a savoir mon se le continent et le perseverant sont un meïsme, ou se il
          different, et semblablement des autres questions quelconques sont appartenantes a ceste
          speculacion ou a ceste matiere. Et le commencement de nostre entencion est a savoir mon se
          le continent et l'incontinent sont differenz entre eulz en ce que il sont vers diverses
          matieres, ou en ce que il sont vers une meïsme matiere en diverses manieres. Je di,
          donques, que c'est a savoir mon se un est dit incontinent pour ce seulement, que il oeuvre
          vers tele matiere ou non; ou pour ce que il s'i porte et contient en tele maniere ou en
          autre, ou pour l'une cause et pour l'autre. Aprés est a considerer a savoir mon, se
          continence et incontinence sont vers toutes choses ou non. Et est verité que un homme
          n'est pas simplement incontinent vers toutes choses, mais est incontinent vers les choses
          vers lesquelles l'en est dit actrempé. Et n'est pas vers teles choses ainsi comme est le
          desactrempé; car adonques incontinence seroit desactrempance. Mais incontinence et
          desactrempance sont vers une meïsme matiere en differentes manieres; car le desactrempé
          est mené par ce que il eslit et cuide que il conviengne tousjours poursuir la chose
          delectable qui est presente; mais l'incontinent ne cuide pas que l'en doie tele chose
          poursuir et eslire; et toutesvoies, il la poursuit. Et donques de ce que aucuns dient que
          les incontinens ont bien vrai opinion de ce que est a faire hors lequel ou contre lequel
          il font et oeuvrent incontinenment, mais il ne ont pas science; je di que ceste
          distinccion ne fait nule difference quant a la verité et quant a raison en cest propos.
          Car aucuns incontinenz ont telz opinions de quoy ilz ne doubtent en rien, mais cuident
          savoir certainement ce de quoy il ont opinion. 
        <pb n="371"/>
         Et donques qui diroit que ceulz qui ont opinion font contre tel opinion plus que ceuls
          qui ont science pour ce que il croient foiblement, ce ne suffist pas. Car, quant a ce, il
          n'a difference entre opinion et science. Car aucuns croient et se aherdent aussi fort et
          non pas moins as choses de quoy il ont opinion comme les autres font a celles de quoy il
          ont science. Et ce est manifeste par l'opinion que tenoit Eraclitus le philosophe. </p>
      </div>
      <div type="chapitre" n="5">
        <head>Il met de la question comme l'incontinent a science ou non la response vraie par aucunes distinccions.</head>
        <p> Mais pour ce que l'en est dit savoir aucune chose en deux manieres; car l'en peut avoir
          en soy science et non user de elle, et en autre maniere l'en la peut avoir et en user;
          pour ce, celui qui a science et n'a pas presentement consideracion ou usage d'elle et fait
          contre ceste science ce que il ne appartenist pas faire, il differe ce celui qui a
          presentement la consideracion et l'usage de tele science. Et semble dure chose et forte ou
          non possible que celui qui a tele consideracion et usage face contre ceste science; mais
          il ne semble pas si fort se il fait contre sa science quant il n'i considere pas. Item,
          encor sont <num>.II.</num> manieres de proposicions desquelles il convient user. Et celui
          qui a ces <num>.II.</num> proposicions et scet l'une et l'autre, il peut estre que il
          oeuvre contre ceste science et que il a consideracion et usage de la proposicion
          universele, mais non pas de la particuliere ou singuliere. Et les choses singulieres sont
          celles qui sont ouvrables par nous. Item, une proposicion universele peut 
        <pb n="372"/>
         estre consideree en <num>.II.</num> manieres differentes, c'est a savoir, en elle meïsme
          generalment ou les choses singulieres; si comme qui savroit ceste universele: toutes
          viandes seches sont bonnes a tout homme. Et qui aveques ce, savroit que cestui est homme
          et que ceste viande est seche. C'est l'autre maniere. Mais qui ne savroit se la chose
          singuliere est tele ou qui ne la pourroit avoir ou qui ne en pourroit ouvrer, ce seroit
          autre chose. Et selon ces manieres diverses differe ce que Socrates disoit estre
          impossible. En tant que se l'en scet en la premiere maniere, c'est a savoir en universel,
          ce ne semble nul inconvenient se l'en fait contre tele science. Mais se l'en avoit science
          en l'autre maniere, ce sembleroit chose merveilleuse. Item, encore est une autre maniere,
          senz les dessus dites, comme les hommes ont science. Car nous voion que avoir habit de
          science et non povoir user de tel habit est une chose differente de ce que est avoir le
          autrement. Et pour ce, tel homme qui n'a pas ceste puissance, il a l'abit de science en
          une maniere et en autre non; si comme celui qui dort et celui qui, par cause de maladie,
          n'a pas bien son sens, et celui qui est yvre et plain de vin. Et toutesvoies, en ceste
          maniere sont disposéz ceuls qui sont en passions. Car yres ou courrous et concupiscences
          charnels et quelconques teles choses tiennent la pensee liee; et avecques ce aucune fois,
          il transmuent le corps manifestement. Et a aucuns sont cause et sont maladies par quoy il
          sont mis hors de leur bons sens. Et donques est il manifeste que les incontinens sont de
          semblable condicion et de tele maniere. Et combien que telz incontinenz dient paroles de
          science, ce n'est pas aucun signe et ne s'ensuit pas pour ce que ilz aient usage de
          science. 
        <pb n="373"/>
         Car ceuls qui sont es passions dessus dites dient aucuns fois demonstracions de sciences
          et paroles de forte philosophie, teles comme il sont es livres d'Empedocles. Et aussi
          enfans qui ont recordé par cuer aucunes choses, il dient bien les paroles et ne scevent ou
          entendent qu'il dient. Car a les entendre, il y convient cognoissance et estude; et a ce
          est requis lonctemps. Et pour ce, les incontinenz qui dient bonnes paroles et de grant
          prudence contraires a ce que il font, il est a estimer et cuider que il soient aussi comme
          ceulz qui faingnent et qui dient les choses que il ne croient pas. </p>
      </div>
      <div type="chapitre" n="6">
        <head>Il respont a celle meïsme question selon le procés naturel de science pratique.</head>
        <p> Encore pourroit aucun savoir la verité de ceste question se il consideroit le procés
          comme la chose est naturelment causee; car il a en cest procés un oppinion ou proposicion
          universele et une autre qui est de choses singulieres, desquelles la propre cognoissance
          vient ou est faite par les sens dehors. Et donques quant ces <num>.II.</num> opinions de
          quoy l'en a opinion et cuidance sont conjointes ensemble en un sillogisme qui est une
          proposicion copulative, la conclusion s'ensuit de necessité; mais en science ou sillogisme
          speculatif, la conclusion est en la pensee, car la pensee la dit. Et en sillogisme de
          choses factives ou pratiques aveques ce il s'ensuit tantost a ouvrer. Si comme se aucun
          pensoit ainsi: toute chose douce il la convient gouster, et ceste chose est douce comme
          seroit vin ou autre chose singuliere. Et donques avecques ce il est neccessaire ouvrer et
          executer ceste chose, supposé que il le puisse 
        <pb n="374"/>
         faire et que il n'i ait aucun empeschement. Et quant il avient que la proposicion
          universele est en la pensee d'aucun incontinent laquelle proposicion devee ou deffent
          gouster telle chose selon raison, et d'autre partie la concupiscence dit un autre
          universele, c'est assavoir que toute chose douce est delitable a gouster; adonques
          l'incontinent prent la proposicion singuliere senz la seconde universele, en disant ou
          pensant: <q>« ceste chose est a gouster, »</q> et ainsi il oeuvre selon ce et gouste. Car, quant
          la concupiscence est forte, bien est verité que raison dit que toute chose delitable
          deshoneste est a fuir. Mais concupiscence maine et trait au contraire, car concupiscence
          peut mouvoir chascune des parties de l'ame. Et pour ce avient il que l'en fait aucunement
          contre raison et contre opinion ou contre ce que l'en cuide en ce que l'en oeuvre
          incontinenment. Et n'est pas ceste contrarieté en la partie raisonnable selon elle, mais
          tant seulement selon accident; car la concupiscence qui est en l'appetit sensitif est
          contraire a raison, mes l'incontinent n'a pas opinion contraire a droite raison. Et pour
          ceste raison, nous ne dison 
        <pb n="375"/>
         pas que les bestes soient incontinentes; car il ne ont pas la proposicion ou opinion
          universele qui est selon raison, mais il ont tant seulement fantasie et memoire des choses
          singulieres. Mais comment ceste ignorance de l'incontinent est desliee et cesse et comment
          il est fait de rechief sachant et retourne a soy, c'est par telle raison et par semblable
          maniere comme il est de celui qui est yvre ou endormi. Mais rendre les causes comme tele
          passion de yvresce ou de dormir est faite ou ostee, ce n'est pas propre ne appartenant a
          ceste science, mais convient teles choses oïr des philosophes naturelz. Et pour ce que la
          derreniere proposicion du sillogisme pratique, laquelle est opinion et cuidance sensible,
          est principal et a dominacion et seigneurie des accions ou operacions. Et le incontinent
          n'a pas tele proposicion singuliere quant il est en la passion de concupiscence; ou se il
          l'a, c'est seulement en l'abit et non pas en usage ne en maniere que il l'entende; car, se
          il en parle, c'est aussi comme celui qui est yvre et plain de vin, et recite les paroles
          d'Empedocles. Et pour ce aussi, que la proposicion singuliere, laquelle est le derrenier
          terme en ceste pratique, n'est pas universele ne scientifique, c'est a dire que de elle
          n'est pas science; car elle n'est pas du nombre des universeles. Pour ces causes ici il
          semble que ce que Socrates disoit soit verité en partie; car la passion n'est pas faite
          tant comme la science qui est principal soit presente, tele science universele n'est pas
          actraicte ne vaincue par la passion. Mais l'estimacion singuliere est traicte par la chose
          sensible. Et 
        <pb n="376"/>
         donques de ce que est l'incontinent estre sachant ou non sachant, et comme il oeuvre
          incontinenment soy sachant, tant en soit dit. </p>
      </div>
      <div type="chapitre" n="7">
        <head>Il traicte ceste question, a savoir mon vers laquelle matiere est incontinence simplement et proprement dicte.</head>
        <p> Nous diron aprés, a savoir mon se aucun est simplement incontinent ou se chascun
          incontinent est tel selon aucune partie; et se il est ainsi, encor convient il savoir
          selon quelles choses il est dit simplement incontinent. Or est il manifeste que les
          continenz et les perseverans et les incontinens et les moulz sont telz vers delectacions
          et tristeces. Et des choses qui sont et causent en nous delectacion, les unes sont
          neccessaires a vie humaine et les autres non, mais sont eslisibles selon elles, combien
          que il y ait aucunes fois superhabondance et trop. Et les delectacions neccessaires sont
          aucunes corporeles; et teles sont celles qui sont en boire et en mengier et vers
          oportunité de coulpe charnel. Et vers teles delectacions corporeles avon nous mis et dit
          estre desactrempance et actrempance. Mais les choses delitables qui ne sont pas
          neccessaires et toutesvoies sont eslisibles selon elles sont comme victoire, honeur, grans
          richesces et teles choses qui sont bonnes et delitables. Et ceuls qui en desirer et
          poursuir teles choses superhabondent et excedent hors la droite raison qui doit estre en
          eulz, nous ne dison pas que il soient simplement incontinenz, mais nous y adjouston en
          disant que ilz sont incontinens de pecunes et de gaaing, et incontinens de honeur et de
          ire. Et ne dison pas absoluement et simplement que il sont incontinenz, mais aussi comme
          autres et sont diz telz selon similitude. Aussi comme celui qui a vaincu Olimpie, il 
        <pb n="377"/>
         est victeur aucunement, mais l'autre qui a vaincu en bataille il est victeur simplement
          et selon la commune diffinicion, qui differe un poi de la propre; mais toutesvoies, elle
          est autre. Et que ceuls qui sont incontinens de honeurs et des choses dessus dites ne
          soient pas incontinens simplement, il appert par signe; car incontinence est vituperee,
          non pas tant seulement comme pechié, mais est vituperee comme une malice, ou simplement ou
          selon aucune partie. Mais des autres incontinences nulle n'est vituperee comme malice.
          Mais celui qui poursuit les superhabondances des choses delitables vers lesquelles nous
          dison aucun estre actrempé et desactrempé, et qui suit plus que il ne convenist les
          tristeces contraires de fain et de soif et de chaut et de froit, et toutes teles choses
          qui sont en touchier et gouster, et qui les poursuit et fuit, non pas par eleccion, mais
          hors eleccion ou contre eleccion et entendement et raison qui sont en lui, -- tel est
          incontinent simplement et non pas selon addicion, comme nous dirion aucun estre
          incontinent en ire; mais tant seulement, il est incontinent simplement et absoluement. Et
          ce appert par signe; car vers teles passions ou concupiscences corporeles, ceuls sont diz
          mouls qui ne les peuent endurer. Et n'est pas ainsi vers les autres choses. Et pour ce
          meton nous en une meïsme chose estre incontinent et desactrempé et estre continent et
          actrempé; mais nous ne dison pas ainsi de nul des autres. Et aussi pour ce dison nous que
          les incontinens et les desactrempés sont aucunement vers unes meïsmes delectacions et
          tristeces. Et sont vers teles choses, mais non pas semblablement. Car les desactrempéz
          oeuvrent par eleccion et les incontinens non. Et pour ce, du desactrempé qui senz
          concupiscence ou pour legier et foible temptacion poursuit 
        <pb n="378"/>
         les superhabondances de teles delectacions et fuit les tristeces moderees, nous dison
          que il est pire que n'est l'incontinent qui poursuit teles delectacions pour tres forte
          concupiscence. Et donques se le desactrempé avoit la concupiscence que l'en seult avoir en
          incontinence, et se il avoit forte tristece vers les choses neccessaires, que feroit il?
        </p>
      </div>
      <div type="chapitre" n="8">
        <head>Il determine de incontinence dite selon similitude.</head>
        <p> Des concupiscences et delectacions, aucunes sont du gerre et du nombre des choses bonnes
          et loables; car des choses delitables les unes sont eslisibles de nature, les autres sont
          leur contraires et les autres sont moiennes comme nous avon devisé devant, si comme seroit
          pecune et gaaing et victoire et honeur. Et pour ce que ainsi est, l'en n'est pas vituperé
          quant a toutes teles choses moiennes pour les convoitier ou desirier et amer; mais pour
          les amer aucunement, c'est assavoir, en superhabondance et trop. Et pour ce, tous ceulz
          quiconques hors raison ont et possedent, ou qui quierent et poursivent aucune tele chose
          qui de sa nature est bonne et du nombre des choses beles et loables, comme seroit vers
          honeur, et qui estudient a teles choses et le quierent plus que il n'appartient, si comme
          ceulz qui mectent leur entent a leur filz et a leur parens plus que il n'appartient, il ne
          sont pas vituperés comme mauvais. Car teles choses sont du nombre des bonnes, et ceulz qui
          a ce mectent leur entente et leur estude sont de ce loéz. Mais toutesvoies, en teles
          choses peut estre aucune superhabondance, si comme se aucun pour trop grant amour de ses
          enfans rebelloit contre les dieux, comme fist une dame appellee Niobé, ou comme fist
          Satirus, qui fu nommé Philopator, vers son pere qu'il amoit trop, et pour ce se porta il
          folement et sotement. Et vers 
        <pb n="379"/>
         teles choses ne a nulle malice pour les causes dessus dites; car chascune de ces choses
          est de sa nature et selon soy eslisible. Mais les superhabondances de teles choses sont
          mauvaises et sont a fuir. Semblablement, l'en doit savoir que ces superhabondances ne sont
          pas incontinences; car incontinence n'est pas tant seulement a fuir, mais avecques ce elle
          est du nombre des choses vituperables. Mais pour la similitude de la passion et
          concupiscence que l'en ensuit en vraie incontinence, nous appellon chascun des dessus diz
          incontinent avecques addicion. Et est semblable comme l'en dit d'aucun que il est mauvais
          medicin ou mauvais jugleur; et toutesvoies, l'en ne dit pas que il soit mauvais simplement
          ou que il soit mauvais homme. Et pour ce, en cest propos nous ne dison pas que les choses
          dessus dites soient incontinences, pour ce que nule tele chose n'est malice; mais aussi
          comme est malice non pas simplement, mais selon similitude et avecques addicion.
          Semblablement teles superhabondances sont incontinences avecques addicion et par
          similitude. Et donques nous devon estimer de l'autre partie que continence et 
        <pb n="380"/>
         incontinence simplement dites sont tant seulement vers les choses vers lesquelles sont
          actrempance et desactrempance. Et aussi, quant est vers yre, nous dison aucun estre
          incontinent selon similitude; et pour ce y adjouston nous en disant incontinent de ire; si
          comme nous dison incontinent de honeur ou de gaaing. </p>
      </div>
      <div type="chapitre" n="9">
        <head>Il determine de bestialité ou de incontinence bestiale.</head>
        <p> Aucunes choses sont delictables par nature; et de ces choses les unes sont delitables
          simplement, les autres sont delictables selon diverses manieres de bestes et de hommes. Et
          aucunes choses sont delitables non pas selon nature, mais les unes pour aucunes
          enfermetés, maladies ou occasions, les autres pour mauvaise acoustumance, les autres pour
          la tres grant malice et perversitié de leur nature. Je di donques que ceulz sont bestiaus
          qui sont telz comme fu un homme duquel l'en raconte que il fendoit et ouvroit les femmes
          grosses, et traioit les enfans de leur corps et les devoroit. Ou ceuls qui se esjoïssent
          de telle bestialité comme l'en dit d'aucuns sauvages qui habitent vers une region appellee
          Pontus. La estoient aucuns qui mangoient 
        <pb n="381"/>
         chars crues, les autres chars humaines, les autres presentoient ou prestoient leur
          enfans a leur voisins pour les mangier. Et tele chose estoit ce que l'en dit en Phalarys.
          Et tous telz sont bestials. Les autres sont telz par maladies ou par forseneries. Ainsi
          comme l'en raconte d'un qui occist et sacrefia sa mere et en manga. Et d'un autre servieur
          qui occist son compaingnon et en menga le foie. Et teles bestialités sont causees par
          maladies. Ou teles delectacions desnatureles viennent par acoustumance; si comme aucuns en
          tirer ou en esrachier leurs cheveux ou leurs peulz, et qui rungent aus denz leurs ongles.
          Et aucuns se delictent en mangier charbons et terre, et les autres en abus de delit
          charnel avecques enfans masles. Et as uns adviennent les concupiscences dessus dites de
          leur mauvaise nature, et as autres par mauvaise coustume que il ont aprise en enfance. Et
          donques tous ceuls ausquelz teles choses adviennent par nature, nul sage ne diroit que il
          fussent incontinens. Car aussi ne dit l'en pas que femmes soient incontinentes pour ce que
          ilz ne mainnent pas ou gouvernent les concupiscences, mais sont menees par elles. Et
          semblablement est il de ceuls qui ont teles delectacions pour maladie ou pour
          acoustumance. Et avoir aucun de tous les accidenz 
        <pb n="382"/>
         dessus diz, c'est estre oultre les termes de malice humaine et comme une bestialité. Et
          pour ce, se celui qui a teles concupiscences les seürmonte ou est seürmonté et vaincu par
          elles ce n'est pas continence ou incontinence simplement, mais selon similitude en la
          maniere que nous dison estre incontinent celui qui a vers yre tele maniere de passion. Et
          est assavoir que en tous vices peut estre toute tele superhabondance oultre les termes de
          malice humaine comme en insipience ou imprudence et comme en paour ou couardie et comme en
          desactrempance et en crudelité ou yre. Et de teles superhabondances, les unes sont
          bestials et les autres par maladie. Car il est bien aucun tel par nature qui craint toutes
          choses et qui a paour du son ou du fratilleis des souris selon paour bestial. Et aussi
          pour maladie, comme un qui avoit paour d'une mustele. Et de ceuls qui sont insipiens et
          non senéz, les uns sont de leur nature senz raison et ensuivent seulement la sensitive
          partie et vivent comme bestes; si comme sont aucuns barbarins en lointain paÿs. Et les
          autres sont folz et non senéz par maladie, comme par epylences et par forseneries. Et peut
          estre que aucun a teles concupiscences, et que il n'est par elles seürmonté ne vaincu; si
          comme Phalaris, qui tenoit un enfant et avoit concupiscence de le mangier et concupiscence
          de abuser en par delectacion de luxure inconveniente. Et advient souvent que l'en n'a pas
          tant seulement tels concupiscences, mais l'en est par elles vaincu et seürmonté. Et
          donques aussi comme des malices, celle est dite malice simplement qui est selon homme ou
          humaine et l'autre est dite selon addicion; une est dite malice bestial et une est dite
          malice par maladie ou maladieuse 
        <pb n="383"/>
         et non pas malice simplement. Semblablement, selon tele maniere est une incontinence
          bestiale et une maladieuse. Et celle seulement est incontinence simplement qui est selon
          humaine desactrempance. Et donques est il manifeste que incontinence et continence sont
          seulement vers les choses vers lesquelles sont desactrempance et actrempance. Et que vers
          les autres choses est une autre espece de incontinence, qui est dite selon methaphore et
          similitude. </p>
      </div>
      <div type="chapitre" n="10">
        <head>Il determine que incontinence de ire est moins laide que n'est incontinence de concupiscence.</head>
        <p> Aprés nous considereron que incontinence qui est vers yre est moins laide que n'est
          celle qui est de concupiscences. Premierement, car il semble que ire oie aucunement raison
          et que par ce soit menee. Et semble que elle seüroie raison en la maniere que aucuns
          servans vistes et hastis qui s'en cueurent executer avant que il aient oÿ tout le
          commandement. Et aprés il pechent et faillent en leur accion. Et comme les chiens, quant
          il oent hurter, il abaient tantost senz actendre que ilz aient cognoissance se celui qui
          hurte est ami ou non. Semblablement a propos ire ot raison; mais pour la chaleur que
          hastiveté de nature, elle ne ot pas tout le commandement de raison, mais meut tantost a
          poursuivir punicion par ainsi, car raison ou ymaginacion manifeste et dit que injure ou
          despit est fait. Et celui qui est courroucié est aussi comme celui qui sillogize et argüe
          en soy meïsme en disant que donques il convient soy combatre ou revengier soy contre celui
          qui fait injure et le punir. Et pour ce, tantost l'en se aïre et courrouce; mais
          concupiscence meut a poursivir la chose delitable et user en, se tant seulement raison ou
          la sensitive dit que la chose est delitable. Et pour ce, ire ensuit aucunement raison et
          concupiscence non. Et donques est incontinence de concupiscence plus laide que de ire. Car
          celui qui est incontinent de ire est aucunement vaincu de raison. Et celui qui est
          incontinent de concupiscence n'est en rien vaincu de raison. Item, l'en pardonne plus
          volentiers et 
        <pb n="384"/>
         raison est as choses qui sont faites par appetis naturelz que a autres. Et pour ce est
          plus deü pardon a toutes teles concupiscences quant il sont communes et en tant comme
          elles sont communes. Mais ire est plus naturele, et est plus fort de resister a elle que
          il n'est as concupiscences qui sont en superhabondance et non neccessaires. Et que ire
          soit plus naturele il appert par example d'un homme qui fu repris de ce que il avoit feru
          son pere, et il respondi que aussi son pere avoit feru le sien pere et icelui aussi le
          sien en retournant dessus. Et avecques ce le pere meïsme de cestui, quant il estoit
          enfant, avoit dit ainsi: <q>« Cestui me ferra ou batra quant il sera homme; car c'est la
          nature de nostre ligna«ge. »</q> Et d'un autre aussi que son filz trahinoit, le pere li dist
          quant il fu trahiné ou trait jusques a l'uis: <q>« Repose toy, »</q> dist il, <q>« laisse seuffre
          toy, car jusques ici trahiné je mon pere. »</q> Item, les incontinens de concupiscences sont
          plus injustes en tant comme il sont plus couvers et font leurs choses par agueit et par
          appensement. Et celui qui est plein de ire, il n'est pas couvert et ne euvre pas par
          agueit; mais il monstre et manifeste son ire. Et concupiscence si est aussi comme les
          anciens disoient de Venus, c'est a savoir que Venus la tricheresse nee de Cypre avoit une
          diverse courgiee ou courroie. Et Homerus le poëte disoit que la decepcion de Venus a 
        <pb n="385"/>
         emblé le courage d'un qui estoit moult sage. Et pour ce, tele incontinence est plus
          injuste et plus laide que n'est celle qui est vers yre; car c'est simplement incontinence
          et est aucunement malice.</p>
        <p> Item, nul ne fait tele injure comme adultere avecques tristece;
          mais chascun qui fait aucune chose par ire, il le fait avecques tristece. Et celui qui
          fait injure par concupiscence, il la fait avecques delectacion. Et mesmement se aucuns ont
          juste cause d'eulz courroucier, adonques les choses qui sont faites par concupiscence sont
          plus injustes, et est plus mauvaise incontinence; car en yre n'est pas injure. Donques est
          il manifeste par ce que dit est que l'incontinence qui est vers concupiscences est plus
          laide que celle qui est vers ire. Et aveques ce est manifeste que continence et
          incontinence sont vers delectacions corporeles. </p>
      </div>
      <div type="chapitre" n="11">
        <head>Il traicte de bestialité en la comparant a desactrempance.</head>
        <p> Or convient donques prendre la difference de ces delectacions corporeles; car, comme dit
          est, selon les principes et les causes de elles, les unes sont humaines et natureles et
          selon leur gerre ou maniere et selon leur quantité, 
        <pb n="386"/>
         et les autres sont bestials ou pour deffaute de nature ou pour passions et perverses
          acoustumances ou pour maladies. Et des <num>.II.</num> manieres de delactacions dessus
          dites, actrempance et desactrempance sont tant seulement vers les premieres qui sont
          natureles. Et pour ce, nous ne dison pas que les bestes soient actrempés ne desactrempees,
          fors seulement selonc methaphore; c'est a dire, par similitude. Et ainsi dison nous de
          toute une espece de bestes que elle differe de une autre en contumelie et laidure ou
          ordure, ou en foleur ou en glotonnie. Car nulle tele beste ne a eleccion ne procés de
          raison, mais toute tele beste est hors de nature raisonnable. Et est de elles en la
          maniere des hommes qui sont forsenéz. Et bestialité est mendre malice que n'est
          desactrempance ou malice humainne, mais elle est plus terrible. Et que bestialité soit
          mendre malice il appert premierement, car en l'omme bestial la chose qui est la tres
          meilleur, c'est assavoir entendement, n'est pas corrumpu et perverti en luy en la maniere
          que il est en un homme vicieus. Mais il est du tout corrumpu quant a usage, car tel n'a
          pas usage de raison. Et est semblable come qui feroit comparoison d'une chose qui a ame a
          celle qui n'a point de ame; et toutes <num>.II.</num> sont mal, a savoir mon laquelle est
          pire. Car la mauvaistié de celle qui n'a pas en soy volenté, qui est principe de
          l'operacion, est une mauvaistié plus innocente; car entendement est le principe. Et
          avecques ce est semblable comme se aucun faisoit comparoison en mal de injustice a homme
          injuste. Et l'un et l'autre est 
        <pb n="387"/>
        pire. Car un mauvais homme fera plus de mal <num>.X.</num> mile fois que une mauvaise
          beste. </p>
      </div>
      <div type="chapitre" n="12">
        <head>Il met les differences de continence et incontinence a perseverance et mollesce, et a actrempance et desactrempance.</head>
        <p> Nous avon dit devant que actrempance et desactrempance sont vers les delectacions et
          tristeces qui sont par touchier et par gouster, et vers les concupiscences de teles
          deletacions et fuites de teles tristeces. Or est ainsi que vers teles passions l'en se
          peut avoir en une maniere tele que l'en soit seürmonté et vaincu par elles et par teles,
          lesquelles pluseurs seürmontent et par ce sont fais meilleurs. Et se peut l'en avoir en
          autre maniere tele que l'en a victoire et que l'en seürmonte celles par lesquelles
          pluseurs seroient seürmontéz qui sont quant a ce de petite vigueur et ont peu de
          resistence. Et des gens dessus dis, -- ceuls qui sont vers delectacions -- un en est dit
          continent et l'autre est dit incontinent. Et de ceuls qui sont vers tristeces, l'un est
          mol et l'autre est perseverant. Et entre ces quatre habis dessus diz peut avoir moult de
          moiens. Et ceuls qui declinent plus a mal, il sont les pires. 
        <pb n="388"/>
         Et des delectacions les unes ne sont pas neccessaires et les autres sont, siques a
          certain terme ou quantité; car les superhabondances de elles ne sont pas neccessaires ne
          la deffaute ou le peu. Et est semblablement des concupiscences et des tristeces. Et pour
          ce que il est ainsi, celui qui quiert et parsuit les superhabondances des delectacions, ou
          qui poursuit les delectacions moderees selon superhabondance et les convoite trop et
          quiert teles delectacions en les eslisant et pour elles meïsmes et non pas pour autre
          chose ou pour ce que autre chose en ensuie, tel est desactrempé. Et est neccessité que il
          soit non penitent ou non repentant. Et pour ce ne peut il guerir de son vice, qui est
          incurable. Et celui qui deffaut vers teles delectacions, il a le vice opposite a
          desactrempance. Et celui qui est moien il est actrempé. Semblablement, celui qui fuit les
          tristeces corporeles, non pas pour ce que il est vaincu de eles, mais pour eleccion, il
          est desactrempé. Mais de ceulz qui pechent en teles choses et non pas par eleccion, celui
          qui est mené et peche pour delectacion, il est incontinent. Et celui qui est mené et peche
          pour fuir tristece qui vient de concupiscence pour l'absence de la chose delitable, il est
          dit mol. Et en ceste maniere different l'incontinent et le mol. Et du tout en tout, celui
          qui par eleccion oeuvre et fait aucune laidure senz ce que il soit meü par concupiscence
          ou par foible et petite concupiscence, il est pire que n'est celui qui fait tele chose meü
          de forte concupiscence. Si comme se aucun fiert senz ce que il soit courroucié, il fait
          plus mal que celui qui fiert pour ce que il est courroucié. Car se celui qui fait tele
          laidure estoit en grant passion 
        <pb n="389"/>
         de concupiscence, que feroit il? Et pour ce est le desactrempé plus mauvais que n'est
          l'incontinent. Car des <num>.II.</num> choses dessus dites, dont une est pechier par
          concupiscence, c'est aussi comme une espece de mollece. Et l'autre, qui est pechier par
          eleccion, ce fait le desactrempé. Et le continent est opposite a l'incontinent. Et le
          perseverant est opposite au mol. Et pour ce que un home est dit perserverer par ce que il
          se tient contre aucune chose et resiste, et continence est en ce que elle seürmonte et a
          victoire; donques, aussi comme seürmonter et avoir victoire est meilleur chose que n'est
          soy tenir senz estre vaincu, semblablement il s'ensuit que continence est meilleur et plus
          eslisible que n'est perseverance. Et celui qui deffaut a resister as tristeces contre
          lesquelles pluseurs resistent et le peuent bien faire, il est mol et delicatif; car delice
          ou delicativeté est une molesce. Comme celui qui trahine son vestement pour ce que il ne
          ait labeur et poine ou tristece a le souslever et faint que il a grant labour a le
          trahiner et que il en est grevé. Et ne cuide l'en pas que il soit impotent et foible, mais
          il est semblable a celui qui est mescheant et impotent. Et semblablement est il vers
          continence et incontinence. Mais se aucun est seürmonté et vaincu de tres fortes et
          superexcellentes delectacions ou tristeces, ce n'est pas merveille; mais est chose a
          pardonner se il est ainsi que il ait tendu a resister encontre. En tele maniere raconte
          Theodotus le poëte de Phylotecles qui avoit esté mors d'un serpent 
        <pb n="390"/>
         appellé vipere; et aussi d'un autre appelle Kytines, si comme raconte un autre poëte. Et
          est en la maniere que il advient a ceulz qui s'efforcent a euls contenir et deporter ou
          garder de rire. Et puis commencent a rire trop fort et soudainement, si comme il advint a
          un appellé Zenofantus. Mais se aucun est vaincu de delectacions ou de tristeces desquelles
          pluseurs se peuent abstenir, tel est incontinent ou mol, supposé que il ait une tele
          impotence que il ne peut se tenir encontre pour cause de maladie ou pour la nature de son
          lignage. Si comme il estoit des roys de Scite, qui estoient mols pour la nature de leur
          lignage; et comme sont les femmes ou regart des hommes. Et pourroit sembler a aucun que
          celui qui aime gieu et esbatement soit desactrempé. Mais l'en doit dire que il est mol;
          car en gieu a un repos et une lacheté de courage. Et celui qui aime trop gieu, il quiert
          tel repos a superhabondance. Et des especes de incontinence, une est appelee prevolacion, 
        <pb n="391"/>
         et l'autre est dite debilité ou feblesce. Car des incontinens, les uns conseillent et
          deliberent bien; mais il ne se tiennent pas en ce que il ont conseillié, deliberé et
          conclus pour la passion de concupiscence par laquelle il en sont mis hors. Et les autres,
          pour ce que ilz ne conseillent et ne deliberent, il sont tantost menéz par la passion de
          concupiscence et la poursuient senz actendre. Et aucuns font aussi comme font ceuls qui se
          doubtent que les autres ne les catoillent. Et pour ce, ilz se catoillent et confriquent
          premierement. Semblablement, ceuls qui sentent devant et qui scevent devant que la
          temptacion ou passion de concupiscence est a venir et se esmeuvent et commencent devant a
          conseillier et deliberer par raison et a resister et refrener la concupiscence, telz genz
          ne sont pas vaincus, ne par chose qui soit cause de delectacions, ne par chose qui soit
          cause de tristece. Et mesmement ceulz sont incontinenz selon incontinence effrenee ou
          prevolante ou hastive qui sont aguz, c'est a dire, coleriques; et ceulz qui sont
          melancoliques; car les coleriques sont telement incontinens pour la velocité et hastiveté
          du mouvement de leur cole. Et les melancoliques sont telz pour ce que il sont fors meüs.
          Et par ce, ne les uns ne les autres ne actendent raison ne conseil, pour ce que il
          ensuivent la fantasie ou leur premiers mouvemenz. </p>
      </div>
      <div type="chapitre" n="13">
        <head>Il determine plus a plain que desactrempance est pire que n'est incontinence.</head>
        <p> Le desactrempé n'est pas repentant ou taillié a soy repentir de son mal, si 
        <pb n="392"/>
        comme il est dit devant. Car il remaint et demeure en son eleccion et mauvais propos.
          Mais tout incontinent est de legier repentant et pour ce n'est il pas ainsi comme nous
          concluion en une doubte ou raison dessus mise; mais il est ainsi que le desactrempé est
          non guerissable ou incurable; et l'incontinent est guerissable. Item, malice ou
          desactrempance est semblable a maladie continuele, comme seroit ydropisie. Mais
          incontinence resemble maladie non continuele, comme seroit epylence. Item, incontinence et
          malice, c'est a savoir desactrempance, sont du tout en tout de diverses manieres. Car
          desactrempance ou malice ne appert pas estre mal a celui qui est tel; mais incontinence
          appert estre mal a celui qui est tel. Et des incontinens ceuls qui sont excessis, c'est a
          dire prevolans et hastis, il sont moins mauvais que ne sont les foibles qui ont raison et
          deliberacion en leur fait et ne demeurent pas en leur deliberacion; car ceulz ici qui sont
          foibles, il sont vaincus de mendre passion ou de mendre temptacion que ne sont les autres.
          D'autre partie, il ne pechent pas senz avoir eü conseil et avis par devant, aussi comme
          font les autres qui sont hastis. Et tel incontinent foible est semblable a celui qui est
          legier a enyvrer et qui est yvre de peu de vin et de moins que pluseurs autres ne
          seroient. Et donques est il manifeste que incontinence n'est pas 
        <pb n="393"/>
        malice simplement, mais tant seulement selon aucune maniere. Car incontinence est hors
          eleccion et desactrempance est selon eleccion. Et avecques ce, l'incontinent est semblable
          au desactrempé selon les accions. Et en la maniere que un consul disoit a ceulz de la cité
          de Mylesie; qui leur disoit que ilz n'estoient pas folz, mais il faisoient teles oeuvres
          comme font les folz. Semblablement les incontinens ne sont pas injustes; mais ilz font
          choses injustes. Or est verité que l'incontinent est tel et telement disposé que il
          parsuit les delectacions corporeles selon superhabondances et hors ordre de droite raison.
          Et ne le fait pas comme celui qui a persuasion et raison de ce faire; car il ne cuide pas
          bien faire; mais le desactrempé a persuasion et est telement disposé a persuir
          delectacions par son mauvais habit. Et pour ce, l'incontinent, aprés la passion ou
          temptacion, s'en revient de legier et delaisse la credulité ou opinion que il avoit vers
          la chose singuliere en quoy il pechoit; mais le desactrempé croit et maintient son fauls
          opinion et ne s'en revient onques. Et la cause est car vertu et malice regardent le
          principe des operacions par tele maniere que malice corrumpt cest principe et vertu le
          sauve. Et cest principe en accions humainnes, ce est la fin que l'en entent. Et tele fin
          est principe des accions en la maniere que en mathematiques les supposicions sont
          principes des conclusions. Et aussi comme en mathematiques l'en ne enseigne pas les
          principes ou supposicions par raisons ne par demonstracions, semblablement en moralité la
          fin n'est pas monstree par argüemenz. Mais vertu naturele ou acquise par acoustumance est
          en nous principe et cause de ce que est ouvrer adroit et de avoir de la fin vraie
          estimacion. Et celui qui a vraie estimacion de la fin vers les delectacions corporeles, il
          est actrempé. Et celui qui est en ce contraire, il est desactrempé. 
        <pb n="394"/>
         Mais aucun est qui excede et ist hors de droite raison pour cause de la passion de
          concupiscence, car tele passion le seürmonte en tant que elle le fait ouvrer non pas selon
          droite raison mais elle ne le seürmonte pas, en tant que il soit telement disposé que il
          cuide et croie que il conviengne parsuir teles delectacions senz ce que nulle en doie
          estre devee ou deffendue. Et donques cestui qui est ainsi incontinent est moins mauvais
          que n'est le desactrempé. Et n'est pas simplement mauvais, car la chose est sauvé en lui
          laquele est tres bon principe. Et l'autre qui est contraire, c'est a savoir l'incontinent,
          il demeure et parmaint en raison, et ne excede pas pour la passion ou temptacion. Et
          donques est il manifeste par ce que dit est que continence est bon habit et que
          incontinence est mauvais habit. </p>
      </div>
      <div type="chapitre" n="14">
        <head>Il traicte a savoir mon se le continent demeure en tout opinion, et se l'incontinent ist hors de tout opinion.</head>
        <p> Or convient enquerir a savoir mon se le continent est celui qui demeure et persiste en
          quelconques raison, opinion ou eleccion, ou se celui tant seulement est continent qui
          demeure en droite raison. Et semblablement, se l'incontinent est celui qui ne demeure pas
          en eleccion ou opinion quelconque, ou se c'est celui qui ne demeure pas en raison, opinion
          ou eleccion droituriere en la maniere que nous avion fait devant ceste doubte. Et la
          verité est que celui qui demeure en quelconque opinion indifferenment, il est dit
          continent selon accident et improprement. Et semblablement, celui qui ist ou se depart de
          chascun opinion ou eleccion, il est incontinent selon accident. Mais celui est continent
          ou incontinent selon soy et proprement qui demeure ou qui se depart de opinion ou de
          eleccion vraie et droituriere. Car se aucun eslit une chose pour autre et en lieu d'une
          autre, il eslit selon soy et simplement la chose que il cuide avoir, mais il eslit par
          accident celle que il prent premierement. Et pour ce, aucun est qui demeure en son opinion
          quelconque 
        <pb n="395"/>
       il soit ou vray ou fauls; et autre qui excede et s'en depart, soit vray ou fauls; mais
          celui est simplement continent qui demeure et se tient en vray opinion, et celui est
          simplement incontinent qui s'en depart. Et est a savoir que aucuns sont demourans et trop
          arrestéz en leur opinion et sont <hi rend="ital">yschyregnomes</hi>; c'est a dire, gens de
          forte sentence, affichiéz et ahurtéz, qui sont fors a persuader et ne sont pas legierement
          tournéz de leur opinion. Et telz gens ont aucune chose semblable a celui qui est continent
          en la maniere que le prodige a similitude au liberal ou semblance, et le trop hardi a
          celui qui a la vertu de fortitude. Mais ilz sont autres que n'est le continent et
          different de lui en pluseurs choses; car le continent n'est pas transmué de son opinion
          pour passion et pour concupiscence de quoy il est trempté; mais quant il avient et il
          appartient, il est de legier transmué pour persuasion et pour raison. Mais l'autre qui est
            <hi rend="ital">
            <foreign xml:lang="la">pertinax</foreign>
          </hi> et affichié ou enterin, il ne se mue pour raison que il oe. Et avecques ce, pluseurs
          telz sont aussi affichiéz ou ahurtéz et aërs a leur opinions pour les concupiscences que
          ilz prennent et acceptent, et pour ce que il sont menéz et trais a ce par delectacions. Et
          telz gens qui sont devant nommés <hi rend="ital">ychyrognomes</hi> sont appeléz <hi rend="ital">ydyognomes</hi>, c'est a dire, gens de leur propre sentence, et sont indisciplinés et
          aggrestez. Et il sont 
        <pb n="396"/>
         ainsi affichiéz pour aucune delectacion que ilz quierent et pour aucune tristece que il
          fuient. Car il se esjoïssent et delictent quant il ont victoire. Et se l'en ne les peut
          mectre hors de leur opinion, il en ont grant joie; et ont grant tristece se leur raisons
          sont infirmees et non tenues aussi comme se ce estoient sentences et auctoritéz. Et pour
          ce, selonc verité ilz resemblent plus a l'incontinent que ilz ne font au continent. Mais
          aucuns sont qui ne demeurent pas es opinions qui devant leur sembloient vraies, et ne se
          departent pas de leur opinion pour incontinence. Si comme Sophocles le poëte raconte en un
          livre appellé <title>Phylote</title> de Neptholemus qui a la persuasion de Ulixes, qui
          fu de la cité de Edisse, avoit proposé dire faulz; mais il issi hors de cest opinion; et
          combien que ce fust pour delectacion, toutesvoies elle estoit bonne; car il li sembloit
          bon et se delictoit en dire verité. Et n'est pas ainsi que chascun qui oeuvre pour
          delectacion soit desactrempé ou mauvais ou incontinent. Mais tel est celui qui fait aucune
          chose pour delectacion laide et deshonneste. </p>
      </div>
      <div type="chapitre" n="15">
        <head>Il determine comme continence est moienne entre .II. mauls.</head>
        <p> Verité est que aucun peut estre telement disposé que il se delicte et ejoïst moins que
          il n'appartient en delectacions corporeles; ja soit ce que il voie bien par raison que il
          en deüst plus user, mais il ne demeure pas en ceste raison. Et pour ce, oultre celui qui
          est tel et le continent, le continent est moien. Car l'incontinent ne demeure pas en
          raison, mais tent au plus et a superhabondance en delectacions. Et l'autre ist hors de
          raison et tent au moins, mais le continent ne demeure en raison et ne se transmue ne d'une
          part ne d'autre. Et donques convient il, se continence est bonne, que ces <num>.II.</num>
          habiz contraires soient mauvais. Et telz apparent il estre. Mais pour ce que celui des
            <num>.II.</num> habiz ou qualitéz qui tout en moins est en peu de gens et peu souvent,
          il est certain que, aussi comme actrempance semble estre contraire semblablement 
        <pb n="397"/>
         a desactrempance, en tele maniere semble continence estre contraire tant seulement a
          l'incontinence qui tent au plus. Et comme pluseurs soient diz et nommés telz ou telz par
          similitude, pour ce est continence appellee actrempance. Car le continent a puissance de
          non faire contre raison pour delectacions corporeles, et tele puissance a l'actrempé. Mais
          le continent a mauvaises concupiscences, et l'actrempé non. Et avecques ce, l'actrempé est
          telement disposé par son habit vertueus que il ne appete pas soy deliter fors par raison.
          Et le continent est telement disposé que il appete soy delicter oultre raison, mais il
          n'est pas mené par tel appetit ne par concupiscence. Et l'incontinent et le desactrempé
          sont semblables et sont differens; car l'un et l'autre parsivent corporeles delectacions;
          mais le desactrempé le fait pour ce que il cuide que il le conviengne faire et que ce soit
          bien, et l'autre ne cuide pas que ce soit bien. </p>
      </div>
      <div type="chapitre" n="16">
        <head>Il determine a savoir mon se prudence et incontinence peuent estre ensemble.</head>
        <p> Il ne peut estre que une personne soit prudent et incontinent ensemble. Premierement,
          car il fu monstré devant que quiconque est prudent, il convient aveques ce que il soit
          vertueus. Item, un homme ne est pas prudent pour ce seulement que il scet et cognoist que
          est a faire, mais est prudent par ce que il est practicien et operatif. Et l'incontinent
          n'est pas practicien et operatif de ce que est a faire selon raison. Mais ce n'empesche
          pas que un incontinent ne puisse bien estre <hi rend="ital">demos</hi>, c'est a dire subtil,
          engigneus et plain de grant industrie. Et pour ce semble il aucune foiz que les
          incontinens soient prudens; mais il ne le sont pas pour la cause de la difference qui est
          entre <hi rend="ital">demotique</hi> et prudence, si comme il fu dit devant. Et l'incontinent
          est prochain 
        <pb n="398"/>
         du prudent quant a raison, mais il differe du prudent selon eleccion. Et n'est pas
          l'incontinent comme celui qui scet et considere du tout ce que il fait; mais il est comme
          endormi ou comme celui qui a trop beü de vin. Et neent moins il oeuvre voluntairement, car
          il scet bien aucunement et que il fait et a quel fin il le fait; mais toutesvoies, n'est
          il pas simplement mauvais, car il a en soy eleccion bonne et juste. Et donques
          l'incontinent est demi mauvais et n'est pas injuste, car il ne oeuvre pas par conseil ne
          par aguet ou cautele. Et bien appert par ce que l'incontinent qui est foible ne demeure
          pas ou arreste es choses ou conclusions que il a conseilliees. Et le continent qui est
          melencolique ou agu, il n'a pas du tout conseil ou deliberacion. Et resemble l'incontinent
          a une cité ou communité, laquelle est pourveüe de toutes choses qui li sont neccessaires
          et qui a bonnes lois et justes; mais elle ne use de nulles de ses lois. Si comme
          Anaxindrides le poëte reprouchoit a sa cité en disant, pour quoy elle vouloit avoir lois
          quant elle ne curoit de lois. Et celui qui est simplement mauvais, si comme est le
          desactrempé, il est semblable a la cité qui a mauvaises lois et en use. Et est a savoir
          que continence et incontinence sont vers superexcellence ou resgart des facultés ou
          puissances de pluseurs; car le continent a puissance de demourer en son propos contre
          concupiscences teles que pluseurs ne les pourroient vaincre. Et l'incontinent ne se peut
          tenir contre concupiscences lesquelles pluseurs pourroient vaincre, car il sont mendres.
          Et des <num>.II.</num> manieres d'incontinences devant dites, celle est plus legiere a
          guerir selon laquelle les melancoliques 
        <pb n="399"/>
         oeuvrent incontinentement que n'est l'incontinence de ceuls qui conseillent devant et ne
          demeurent pas en leur deliberacion. Et ceulz qui sont incontinens par coustume ou
          acoustumance, il sont plus legiers a guerir par naturele inclinacion de leur complexion.
          Car acoustumance est plus legiere a transmuer que n'est nature. Et la cause est, car
          acoustumance est forte a transmuer pour ce que elle ensuit nature et li resemble. Et de ce
          disoit Enetius le poëte en ceste maniere: <q>«  Je di que la meditacion et pensee longue et
          durable demeure es genz amiablement et delictablement. »</q> Et ceste pensee acoustumee se
          finist et parfait as hommes en maniere de nature. Et donques avon nous dit quelle chose
          sont continence et incontinence et perseverance et mollesce, et en quelle maniere ces
          habis dessus diz sont comparés les uns as autres. </p>
      </div>
      <div type="chapitre" n="17">
        <head>Il monstre que il convient ici determiner de delectacion et recite de ce aucuns opinions.</head>
        <p> Il appartient a celui qui traicte de philosophie politique considerer de delectacion;
          premierement, car la fin a quoy resgardent ceulz qui ordennent 
        <pb n="400"/>
         la policie et la communité et qui sont aussi comme architecton, c'est delectacion, pour
          ce que nous dison une chose estre simplement bonne et l'autre simplement mauvaise selon
          ce. Item, considerer de delectacions est une des choses neccessaires a moralité; car nous
          avons mis et dit devant que vertu et malice sont vers tristeces et delectacions. Item,
          pluseurs dient que felicité est avecques delectacion; et pour ce, en grec le nom qui
          signifie beneuré est dit de esjoïr. Et semble a aucuns que nulle delectacion quelconques
          n'est bonne ne selon accident. Et se aucune chose est bonne et delictable ensemble,
          toutesvoies estre delitable n'est pas estre bon. Mais as autres semble que aucunes
          delectacions sont bonnes et que pluseurs en sont mauvaises. Encore est <num>.I.</num>
          tiers opinion d'aucuns qui dient que supposé que toutes delectacions fussent bonnes, si
          n'en est il nulle qui soit tres bonne chose. Les premiers dient du tout generalment que il
          n'en est nulle bonne; premierement, car toute delectacion est generacion, c'est a dire,
          flus et passement de aucune chose sensible en nostre nature. Et nulle generacion n'est de
          la condicion des fins, si comme l'en diroit que nulle edificacion n'est la maison. Item,
          celui qui est actrempé fuit delectacions. Item, le prudent parsuit et quiert non avoir
          tristece. Et semblablement quiert il non avoir delectacion. Item, 
        <pb n="401"/>
        soy tenir vers delectacions est empeschement au prudent. Et tant plus s'en esjoïst et
          s'i delicte, tant plus est empeschié; si comme il appert es delectacions de luxure. Car
          nul qui est occupé en tele delectacion ne peut entendre a autre chose. Item, nul art n'est
          de delectacion quelconque. Et tout bien humain est oeuvre ou operacion d'aucun art. Item,
          les enfans et les bestes parsivent les delectacions. Et le raison de l'autre opinion qui
          dit que elles ne sont pas toutes bonnes est pour ce que aucunes delectacions sont laides
          et reprouvables et aucunes sont noisibles; car aucunes choses delitables sont causes de
          pluseurs maladies. Et le tiers opinion qui dit que nulle delectacion n'est tresgrant bien
          est fondee sur ce que delectacion n'est pas fin, mais elle est generacion. Ce sont ici
          presque toutes les choses que l'en dit en ceste matiere. </p>
      </div>
      <div type="chapitre" n="18">
        <head>Il respont as opinions dessus </head>
        <p> Il appert par ce que nous diron que il ne s'ensuit pas pour les raisons dessus dites que
          nulle delectacion n'est bonne et que nulle delectacion n'est tres grant bien.
          Premierement, verité est que bien est dit en <num>.II.</num> manieres, ou que une chose
          peut estre dite bonne en <num>.II.</num> manieres; car aucune chose est bonne simplement
          et l'autre est bonne non pas simplement, mais est bonne a aucun; si comme a cestui ou a un
          autre. Et les natures des personnes et les habis ensuivent ceste division. Et pour ce, les
          mocions, c'est a dire, les operacions et les generacions ensuivent la division dite. Et
          les delectacions qui sont 
        <pb n="402"/>
         mauvaises simplement sont mauvaises en soy. Et a aucun ne semblent pas teles, mais sont
          eslisibles a cestui ou a <num>.I.</num> autre. Et aucunes delectacions ne sont pas
          eslisibles simplement ne a cestui ou a un autre, fors tant seulement aucune fois et par
          poi de temps. Et les autres ne sont pas delectacions, mais il le semblent estre pour
          aucune tristece et pour cause de medicine; si comme il avient a aucuns malades. Item, des
          choses bonnes une est operacion et autre habit. Et les operacions qui precedent l'abit et
          par lesquelles un homme est constitué en l'abit qui est perfeccion de son ame, elles sont
          delectables; mais c'est selon accident, car tele operacion est aveques concupiscence et
          aveques indigence et desir, pour ce que l'abit est imparfait et n'a pas sa perfeccion
          naturele. Mais les delectacions qui sont es operacions faites aprés la perfeccion de
          l'abit, il sont senz tristece et senz concupiscence, si comme considerer et speculer aprés
          ce que l'en a l'abit de science. Car la nature de l'ame ne a plus indigence de tel habit.
          Et ce peut asséz apparoir par signe; car ceuls desquelz la nature est trop replete et mal
          disposee, il ne se delitent pas en teles choses comme font ceulz desquelz la nature est
          bien disposee; car la nature bien disposee corporelment se esjoïst et delicte es choses
          qui sont simplement delitables. Et celle qui est trop replete s'esjoïst es choses
          contraires; car telz trop replés se esjoïssent et delitent en choses agües, sures et
          ameres, desquelles nulle n'est delitable ne simplement ne selon nature. Encore diron nous
          aprés que il n'est pas neccessité que aucune delectacion ne soit bonne ou que une autre
          chose soit meilleur, en la maniere que aucuns le disoient et se causoient de ce que la fin
          est meilleur que 
        <pb n="403"/>
         n'est la generacion de la fin; car il n'est pas ainsy que toutes delectacions soient
          generacions ne avecques generacion: mais aucunes delectacions sont operacions et sont fin,
          et teles delectacions ne sont pas en acquerant les habis qui par elles sont faiz, mes
          elles sont en usant de telz habis ou vertus. Et par ce appert que toutes delectacions ne
          tendent pas a autre fin, mais tant seulement celles qui mainent a la perfeccion de nature.
          Et pour ce, la diffinicion de delectacion n'est pas bonne que mectoient ceulz du premier
          opinion, en disant que delectacion est generacion sensible. Mais nous devon plus ou mieulx
          dire que delectacion est operacion de l'abit qui est selon nature; et en lieu de ce que il
          dient sensible, nous diron non empeechee. Mais il estoient meüs pour ce que delectacion
          est vers ce qui est bien principalment et ce est operacion; et il cuidoient que toute
          operacion fust generacion, et il n'est pas ainsi; car celle qui est usage de habit n'est
          pas generacion, mais elle est aprés. Item, dire que aucunnes delectacions sont mauvaises
          pour ce que aucunes choses delitables nuisent et causent maladies, c'est semblable comme
          se l'en disoit que choses saines sont mauvaises pour ce que il nuisent quant a la peccune
          et sont chieres. Et ainsi espargnier a pecune seroit mal ou avoir choses saines seroit mal
          ou tous les <num>.II.</num>; et pour ce, teles choses ne sont pas mauvaises pour ce que il
          nuisent; car aucunes fois estudier, qui est bonne chose, nuist a santé. Item, nulle
          delectacion qui procede et vient de prudence ou de quelconque habit ne empeeche prudence
          ou tel habit. Car les delectacions qui viennent ou sont de speculer, d'estudier et
          d'aprendre font plus estudier et plus aprendre, mais celles qui sont estranges font
          empeeschement. Item, raisonnablement il est ainsi que nulle delectacion n'est oeuvre 
        <pb n="404"/>
         de art; car art n'est pas de operacion, mais est d'une autre puissance. Et si pourroit
          l'en respondre a leur raison que aucuns ars sont de delectacion; si comme art de faire
          pigmenz, confeccions et odeurs et art de faire potages et sausses. Item, a ce qu'il fu dit
          que l'actrempé fuit delectacions et que le prudent quiert vie non triste, et que les
          enfans et les bestes parsuient delectacions, -- toutes ces choses sont solues par une
          maniere. Car il est devant dit comment des delectacions les unes sont bonnes simplement et
          les autres non. Et toutes teles delectacions qui ne sont pas bonnes simplement, mais
          seulement a aucun, les enfans et les bestes les parsivent. Et le prudent quiert non estre
          contristé pour l'absence de elles; car telles delectacions sont aveques concupiscence et
          aveques indigence et sont corporeles. Et le prudent fuit les superhabondances de teles
          delectacions selon lesquelles l'en est dit desactrempé. Et pour ce, l'actrempé fuit teles
          delectacions. Toutesvoies, il ne fuit pas toutes delectacions; car aucunes delectacions
          sont propres a l'actrempé. </p>
      </div>
      <div type="chapitre" n="19">
        <head>Il monstre que delectacion est bonne, et que aucune est tres bonne.</head>
        <p> Mais toutesvoies, tous confessent que tristece est mal et que elle est fugible ou a
          fuir. Et est aucune tristece qui est simplement mal et autre qui est mal en tant comme
          elle est empeechement de bien. Et a chose fugible est contraire ou chose fugible et
          mauvaise ou chose bonne. Donques est il neccessaire que delectacion soit aucune chose
          bonne. Et la solucion que a ceste raison faisoit Pseusippus le philosophe ne souffist pas.
          Car il disoit que une 
        <pb n="405"/>
         chose peut estre contraire a l'autre comme le plus grant est contraire a plus petit ou
          comme il est contraire a l'equal et moien; mais Pseusippus ne diroit pas que delectacion
          soit vray mal simplement. Et se l'en disoit que aucunes delectacions sont mauvaises, ce
          n'empesche en rien que il n'en soit aucune tres bonne; aussi comme il est aucune science
          tres bonne et neent moins, en sont pluseurs mauvaises. Et par aventure est il neccessaire
          que aucune delectacion soit tres bonne; car de chascun habit ou vertu sont aucunes
          operacions qui sont faites senz empeeschement. Et donques, posé que felicité soit
          operacion de toutes vertus ou d'aucune de elles, se telle operacion n'est empeechiee, il
          convient que elle soit tres eslisible. Et telle operacion est delectacion. Et donques est
          aucune delectacion tres grant bien, ja soit ce que il en soit pluseurs mauvaises. Et pour
          ce, tous ont opinion et cuident que vie beneuree soit delictable. Et reputent
          raisonnablement delectacion en felicité et felicité en delectacion; car nulle operacion
          parfaicte n'est empeeschiee. Et felicité est des operacions parfaictes.</p>
        <p> Item, pour ce, afin que tele operacion ne soit empeechiee, celui qui est beneuré a mestier d'avoir les
          biens de corps et les biens de hors et de fortune. Car, combien que les Stoyciens dient
          que celui qui est tourné et cheü en tres grans infortunes soit beneuré se il est bon, telz
          gens ne dient rien de voir, vueillent ou non. Item, pour ce que felicité a mestier des
          biens de fortune, 
        <pb n="406"/>
        il semble a aucuns que felicité et fortune soient une meïsme chose. Mais fortune n'est
          pas felicité; car quant elle est superexcellente, elle empeeche felicité. Et par aventure,
          tele superexcellence n'est pas justement appellee bonne fortune. Car quant a felicité,
          tele fortune a certain terme. Item, ce que toutes choses et bestes et hommes parsivent et
          quierent delectacions, c'est un signe que delectacion est tres bonne chose aucunement; car
          la renommee n'est pas du tout perdue ou fausse laquelle pluseurs peuples renoment et
          publient. Mais pour ce que une meïsme nature ou un habit n'est pas tres bon ou regart de
          chascune chose ne selon verité ne selon apparance, semblablement tous ne parsivent pas ou
          quierent une meïsme delectacion.</p>
        <p> Toutesvoies, toutes choses sensitives quierent et parsivent delectacion. Item, par aventure toutes choses quelzconques appetent et desirent
          ou quierent et parsivent une chose, combien que il ne l'apparçoivent pas et ne le cuident
          pas, et combien que pluseurs ne le diroient pas. Mais toutesvoies appetent il et parsivent
          une chose; car toutes choses ont en elles par nature une chose divine. Mais les
          delectacions corporeles ont aussi comme pris par heritage le nom de delectacion, pour ce
          que pluseurs sont enclins en elles et que tous les participent. Et pour ce que elles
          seules sont cogneües communelment, pour ce cuident pluseurs que elles seules soient
          delectacions. 
        <pb n="407"/>
         Item, il est manifeste que se delectacion n'estoit bonne ne operacion delitable, il
          s'ensivroit que le beneuré ne vesquist pas delictablement; car a quel fin avroit il
          mestier de delectacion quant sa felicité est bonne se delectacion n'estoit bonne? Item, il
          s'ensivroit que le beneuré peüst mener sa vie en tristece; car, selon leur opinion,
          tristece n'est ne bien ne mal, ne delectacion aussi. Item, la vie du vertueus ne seroit
          pas delitable se ses operacions n'estoient delitables. </p>
      </div>
      <div type="chapitre" n="20">
        <head>Il determine en especial de delectacions corporeles vers lesquelles sont continence et incontinence.</head>
        <p> Nouz entendon parler des delectacions corporeles dont aucuns dient que les unes de elles
          sont moult eslisibles, si comme sont celles qui sont bonnes. Mais ce ne sont pas les
          corporeles vers lesquelles est ou lesqueles quiert le desactrempé. Or pourroit ici aucun
          doubter et dire ainsi: <q>« Pour quoy donques sont mauvaises les tristeces contraires; car ce
          qui est contraire a mal est bon ou bien? » </q>A ce puet l'en respondre que delectacions
          corporeles ne sont pas simplement mauvaises; mais elles sont bonnes en tant comme elles
          sont neccessaires a repeller et oster tristeces; et en ceste maniere, toute chose qui est
          de soy mauvaise peut estre dite bonne. Ou l'en puet dire que teles delectacions sont
          bonnes jusques a une terme; c'est a dire, jusques a une mesure ou quantité. Car de
          quelzconques habiz et de tous mouvemens et operacions desquelz il n'est nulle
          superhabondance du meilleur, c'est a dire, en quoy l'en ne puet trop exceder, de tous telz
          habis ou operacions, la delectacion est telle que l'en ne peut en elle exceder par
          superhabondance. 
        <pb n="408"/>
         Mais des biens corporels, comme sont operacions et delectacions, ilecques puet estre
          superhabondance. Et celui qui est mauvais est dit mauvais en ce que il parsuit et quiert
          de telz biens la superhabondance. Mais nous ne dison pas que il soit mauvais en ce que il
          parsuit les delectacions neccessaires; car tous s'esjoïssent et delictent aucunement en
          potages et en vin et en delit charnel; mais ceuls sont mauvais qui s'i delictent en
          maniere non convenable. Et quant en tristece le mauvais fait aucunnement le contraire; car
          il ne fuit pas tant seulement la superhabondance de tristece mais il fuit du tout toute
          tristece. Car a superhabondance de delectacion n'est tant seulement contraire
          superhabondance de tristece, mais toute tristece; car celui qui parsuit les
          superhabondances de delectacions fuit toute tristece. Or ne convient il pas seulement dire
          verité, mais avecques ce il est bon de monstrer cause de la fausseté; car ce fait bien et
          aide a adjouster soy a la verité pour ce que toutes fois que il appert par raison pour
          quelle cause la chose qui sembloit vraie n'est pas vraie, ceci fait croire plus et mieulx
          ce qui est voir. Et donques convient il dire pour quoy les delectacions corporeles
          semblent plus eslisibles que autres. Premierement, une cause est pour ce que telz
          delectacions mectent hors et ostent tristece. Et les tristes quierent delectacions pour
          les superhabondances de tristece, aussi comme se delectacion fust medicine contre
          tristece. Et quierent du tout delectacions corporeles; car quant il sont fortes et
          vehementes, il leur sont faites droites medicines. Et pour ce les quierent il; et avecques
          ce, pour ce qu'il apperent plus jouste leur contraire. Et telle delectacion corporele ne
          semble pas estre bonne pour deux choses. Premierement car, si comme il fu dit devant,
          aucunes delectacions appartiennent a operacion de mauvaise nature desquelles aucuns
          appetent de leur nativité et de la malice de leur complexion, et sont comme bestes; ou par
          mauvaise acoustumance, si comme sont les operacions et les delectacions des mauvais
          hommes. Et les autres delectacions sont aussi comme medicines, pour ce que il supplient
          l'indigence et ce que faut a nature. Et meilleur chose est avoir une perfeccion que ce
          n'est acquerir la. Et teles 
        <pb n="409"/>
         delectacions ont ceuls qui quierent euls refaire ou recreer pour oster deffaute et
          indigence. Et donques s'ensuit il que teles delectacions sont bonnes selon accident. Item,
          pour ce que teles delectacions sont forment sensibles et vehementes, elles sont quises et
          parsuyes de ceus qui ne se peuent esjoïr ne delicter en autres choses. Et donques tels
          genz, il preparent en euls meïsmes une soif, un desir et esmouvement a la concupiscence de
          teles delectacions et les procurent. Et quant en ce ilz ne nuysent ne a euls ne a autre,
          ce n'est pas chose a blasmer; mais quant il sont nuisibles, c'est mauvaise chose. Et ce
          quierent il pour ce que il ne ont autre chose en quoy il se delictent. Et l'en quiert
          telles delectacions pour ce que en moult de choses l'en a tristece pour les mouvemens
          naturels. Car toute chose qui a en soy vie sensible est en labour tousjours; si comme
          tesmoingnent les sciences natureles, qui dient que veoir et oïr sont choses tristes. Mais
          aucuns dient que nous ne apparcevon pas ceste tristece pour ce que nous y sommes
          acoustumés. Semblablement en joenesce, pour ce que l'en est en cressance, l'en a grant
          mestier de delectacion. Car les joennes sont lors disposés aussi comme sont ceuls qui ont
          trop beü de vin. Et les melancoliques, selon la disposicion de leur nature, ont tousjours
          mestier de medicine; car leurs corps sueffre continuelment une maniere de corrosion pour
          la qualité de leur complexion. 
        <pb n="410"/>
        Et pour ce sont il tousjours en fort appetit et vehement desir de choses delitables. Et
          delectacion se elle est forte, elle met hors tristece et est ainsi tant de celle qui li
          est contraire comme celle qui vient d'autre partie. Et pour ce, telz melancolieus
          deviennent et sont fais souvent desactrempéz et mauvais. Mais les delectacions qui sont
          senz tristece contraire, elles ne ont point de superhabondance. Et sont vers les choses
          qui sont naturelment delitables et non pas selon accident. Et je di les choses estre
          delitables selon accident qui sont delitables en tant comme il sont medicinables. Car
          quant il avient que celui qui estoit sain soustient labour de maladie et il avient que il
          guerist par medicine, c'est selon accident et pour ce la medicine semble estre delictable.
          Mais je dy celles estre delitables selon soy et selon nature qui font le propre fait ou
          oeuvre de tele nature. Mais il n'est nulle chose en quoy homme se delite tousjours et qui
          soit une meïsme; pour ce que nostre nature n'est pas une chose simple, mais elle est
          composee d'une chose et avecques ce d'une autre chose qui est corrumpable. Et pour ce
          quant nostre nature fait aucune chose selon une de ces parties, c'est hors la nature de
          l'autre partie. Et quant elle se depart de l'operacion de l'une et elle s'aprouche de
          l'autre et lors ce que elle fait ne li semble ne triste ne 
        <pb n="411"/>
         delitable. Et pour ce, se la nature d'une chose estoit du tout simple, adonques une
          meïsme accion seroit tousjours tres delitable a telle nature. Et pour ce Dieu qui est tres
          simple senz quelconques composicion et du tout inmouvable ou immuable, il a tousjours joie
          perpetuel en une simple delectacion. Car il n'est pas vray que toute operacion delitable
          soit tant seulement en mouvement ou en transmutacion, mais aucune delectacion est tant
          seulement en immobilité senz quelconque mutacion. Et telle delectacion qui est en repos et
          senz mouvement est plus joieuse et plus grant que n'est celle qui est en mouvement. Et
          selon le dit de Homerus le poëte, de toutes les choses qui sont, transmutacion est la tres
          plus douce et la plus delitable as hommes; mais c'est pour cause d'une malice et deffaute
          de nature. Car aussi comme un homme qui est mauvais est de legier transmuable,
          semblablement nature humainne a mestier de transmutacion pour ce que elle n'est pas simple
          ne parfaictement bonne. Donques avon nouz ainsi dit de continence et de incontinence et de
          delectacion et de tristece. Et comment de ces choses les unes sont bonnes, les autres sont
          mauvaises. Or dison aprés de amistié. Ci fine le <num>.VIIe.</num> livre d'<title>Ethiques</title>. </p>
        
      </div>
      </div><pb n="412"/>
      <div type="livre" n="VIII">
        <head>Et cy aprés commence le .VIII.e livre ou il determine de amistié, 
        et contient .XIX. chapitres. Et ci aprés sont escripts les titres ou 
        rubriques du dit .VIIIe livre d'ETHIQUEZ. Ci commence le .VIII.e</head>
        <div type="chapitre" n="1">
          <head>Il preuve que determiner d'amistié appartient a science morale.</head>
        <p> Aprés les choses devant dites, il s'ensuit que nous devon passer oultre et traicteron de
          amistié. Premierement, c'est raison pour ce que amistié est une vertu, ou elle est aveques
          vertu. Item, amistié est une chose tres grandement neccessaire en vie humaine. Car il
          n'est nul qui eslisist vivre senz amis, supposé que il eüst tous les autres biens. Car par
          especial ceuls qui ont les grans richesces et optiennent les principautéz et les grans
          puissances, il ont tres grandement mestier d'avoir amis. Car quel proffit seroit ce de
          avoir tele bonne fortune qui ne feroit de ce benefice a autre? Et tel benefice doit l'en
          faire mesmement a ses amis et est chose tres bien a loer. D'autre partie, comment
          pourroient estre gardees tres grans richesces et les grans biens de fortune estre sauvés
          senz amis? Ce ne pourroit estre: car tant est fortune plus grande et elle est moins seüre.
          Et se les fortunéz chieent en povreté et souffreté ou en autres infortunes, ilz cuident et
          tiennent que en tel cas le seul et singulier refuge, c'est a ses amis. Et as joennes gens,
          amis leur sont neccessaires pour les garder de pechier. Et as plus viels sont amis
          neccessaires pour leur faire service et pour supplier la deffaute de leur accion 
        <pb n="413"/>
        et operacion, pour cause de donner aide et confort a leur debilité ou foiblece. Et a
          ceuls qui sont en aage souverain, c'est a dire, moien et parfait, amis leur sont
          neccessaires a leur bonnes accions acomplir. Car deux personnes acordans sont plus
          puissans que n'est <num>.I.</num> seul, et quant a voir entendre et quant a ouvrer bien.
          Item, il semble que amistié par nature soit de celui qui a engendré a celui que il a
          engendré, comme du pere au filz. Et ceci n'est pas tant seulement en hommes, mais il est
          aussi en oyseaus et en pluseurs bestes. Et voion entre les hommes que ceuls qui sont d'une
          gent ou d'un lignage aiment l'un l'autre. Et mesmement par especial tel amistié naturel
          est entre les hommes. Et pour ce, nous loon ceulz que l'en appelle <hi rend="ital">phylantropos</hi>, c'est a dire ceuls qui aiment les hommes. Et chascun puet veoir que
          hommes aimment naturelment hommes, par ce que l'en monstre la voie a tous ceuls que l'en
          voit en erreurs de chemin, aussi comme se tout homme eüst familiarité a chascun homme ou
          fust son amy. Item, il semble que les citéz soient maintenues par amistié; et ceulz qui
          les gouvernent et qui mectent les loys, il estudient et tendent plus a amistié que il ne
          font a justice. Car amistié appert estre une chose semblable a concorde et c'est 
        <pb n="414"/>
        une chose que les gouvernëeurs des citéz appetent tres grandement. Car il s'efforcent
          mesmement de bouter hors des citéz contencion qui est ennemie et adversaire a concorde.
          Item, ceuls qui sont amis ne ont mestier de justice. Et ceuls qui sont justes ont mestier
          de amistié. Et pour ce, il appartient as justes garder tres diliganment quanque a mestier
          a amistié. Item, amistié n'est pas tant seulement chose necessaire, mais avecques ce c'est
          chose bonne et honeste. Et appert par ce que nous loon les <hi rend="ital">phylophiles</hi>,
          c'est a dire, ceuls qui bien aimment leur amis. Et semble que amer ses amis soit une chose
          bonne et vertueuse; et pour ce cuidoient les Stoyciens que ce fust une chose estre bons et
          estre bons amis. </p>
      </div>
      <div type="chapitre" n="2">
        <head>Il recite aucuns anciens opinions de amistié.</head>
        <p> De amistié ne sont pas peu de doubtes; car aucuns mectent que amistié est une
          similitude, et que ceulz qui sont semblables sont amis ensemble. Et pour ce dient il un
          proverbe, que chose semblable aime son semblable et que <num>.I.</num> oysel va a son
          semblable si comme un estourneau va a un estourneau; et ainsi de quelzconques teles
          choses. Et les autres dient l'opposite et dient que tous ceuls qui sont semblables sont
          contraires les uns as autres. Et des autres qui enquierent de ceste chose plus hautement
          et plus naturelment, c'est a dire par raisons fondees sus similitude de nature, un appellé
          Euripides disoit que terre, quant elle est sechiee, elle desire la pluie. Et le ciel qui
          est honorable, quant il est replect de pluie, il desire que elle chiee a terre. Et a ce se
          acordoit Eraclitus, qui disoit que la chose contraire est proffitable et confere a la
          contraire. Et disoit que des choses dessemblables et differentes est faite tres bonne
          armonie ou consonancie; et disoit que toutes 
        <pb n="415"/>
         choses sont faites par la controversie des elemenz du monde par quoy il departirent de
          ce que il estoient ensemble en une confusion. Et les autres dient contre ceuls ici; si
          comme Empedocles, qui disoit que tout semblable appete son semblable. Mais nous devon
          laissier maintenant les questions natureles qui pourroient estre faites en ceste matiere;
          car elles ne sont pas propres a nostre presente entencion. Mais quelzconques questions
          sont de choses humaines et qui sont convenables et appartenans as meurs et as passions
          humaines, nous y devon entendre; si comme seroit a savoir mon se entre tous hommes puet
          estre amistié, ou se c'est impossible que ceuls qui sont mauvais soient amis. Et a savoir
          mon se est tant seulement une espece de amistié, ou se il sont pluseurs. Et aucuns
          cuidierent que il ne fust que une toute seule espece de amistié. Mais il orent tele
          creance pour <num>.I.</num> signe ou argüement qui n'est pas souffisant. Car les choses
          qui sont de diverses especes reçoivent bien comparoison selon plus et selon moins. Et
          donques convient dire des especes d'amistié plus hautement et plus parfaictement. </p>
      </div>
      <div type="chapitre" n="3">
        <head>Il enquiert quoy est amistié et en met la
          diffinicion.</head>
        <p> Par aventure apperra la verité de ces choses se nous avon cognoissance quoy est chose
          amable; car il semble que toute chose ne soit pas a amer, mais tant seulement ce qui est
          bien honneste ou bien qui est delitable ou bien qui est utile, c'est a dire proffitable.
          Et le bien utile est ce par quoy l'en puet avoir bien honneste ou delectacion. Et pour ce,
          bien honneste et bien delitable sont aussi comme fins. Or pourroit estre doubte, a savoir
          mon, se 
        <pb n="416"/>
         les gens aimment ce qui est bon simplement ou ce qui est bon quant a euls; car aucune
          fois y a il difference. Et semblablement est il de bien delitable. Mais la verité est que
          chascun aime ce qui est bon a soy. Et que simplement bien est simplement bien amable. Mais
          a chascun est amable ce qui li est bon. Mais ce qui li appert bon, ceci ne fait nulle
          difference quant a propos car a chascun est amable ce qui li appert bien; car il aime tele
          chose comme son bien. Et comme <num>.III.</num> causes soient pour lesquelles aucunes
          choses sont amees, nous ne dison pas que amacion de choses qui sont senz ame soit amistié;
          premierement, car teles ne peuent avoir en elles reamacion et ne pueent amer nous. D'autre
          partie, l'en ne les aime pas pour ce que l'en leur vueille aucun bien.</p>
        <p> Mais seroit par aventure une derision de vouloir bien au vin que l'en aimme. Car, se l'en veult que il
          soit sauvé et gardé, ce n'est pas pour son bien finablement, mais afin que l'en en ait
          aucun bien. Et tous dient communelment que il convient vouloir bien a son amy pour la
          grace et pour le bien de lui. Et ceulz qui veulent bien a autre en ceste maniere, l'en dit
          que il sont benivoles. Mais se cil autre ne leur veulent bien, ce n'est pas amistié; car
          amistié est benivolence entre ceuls qui veulent l'un a l'autre bien contre bien. Encore y
          convient adjouster que tele benivolence ne soit pas latente et oculte, mais patente et
          manifeste entre eulz; car pluseurs qui onques ne virent l'un l'autre ont benivolence l'un
          a l'autre pour ce que il ont oy parler, et cuide chascun l'un de l'autre que il soit
          vertueus ou proffitable. Et donques se il ont aucune chose d'amistié, c'est que il sont
          benivoles l'un a l'autre. Mais comment diroit l'en que il fussent amis quant il ne scevent
          la benivolence l'un de l'autre? Donques il convient que les amis 
        <pb n="417"/>
        vueillent bien l'un a l'autre ensemble et que il sachent que il s'entrevueillent bonnes
          choses, et pour aucunes des choses dessus dites. </p>
      </div>
      <div type="chapitre" n="4">
        <head>Il met .III. especes d'amistié et determine de
          deux d'icelles.</head>
        <p> Ces choses amables dessus dites qui sont honestes, delitables et utiles, different
          ensemble en espece. Et les amacions de elles different aussi. Et donques les amistiés qui
          sont selon elles different en espece. Et donques sont trois especes d'amistié selon le
          nombre des especes des choses amables; car, selon chascune de ces choses, puet estre
          reamacion non latente et manifeste. Et ceulz qui s'entreaimment veulent biens l'un a
          l'autre en la maniere que ilz s'entreaimment. Et ceuls qui s'entreaimment pour chose utile
          ou pour proffit, il ne s'entreaimment pas selon euls meïsme; car l'un aime l'autre non pas
          pour la persone amee, mais selon ce que il prennent l'un de l'autre aucun bien ou proffit.
          Et semblablement est il de ceuls qui se entraiment pour delectacion; car il ne aiment pas
          ceuls qui ont la vertu de <hi rend="ital">eutrapelie</hi> pour ce que ilz sont telz et
          vertueus, mais pour ce que il leur sont delitables. Et en ceste maniere, ceuls qui aiment
          pour bien utile, il ne aimment pas les personnes pour elles, mais pour le proffit que ilz
          en ont ou actendent avoir. Et aussi ceuls qui aimment pour leur delectacion, ilz aimment
          pour la chose qui leur est delitable. Et tous ceuls ne aiment pas celui que il aiment
          selon ce que il est tel en soy, mais selon ce que il leur est ou proffitable ou delitable.
          Et donques teles amistiés sont selon accident; car celui qui est ainsi amé, il n'est pas
          amé selon ce que il est quant en soy. Mais telz sont améz selon ce que il donnent ou que
          il font les uns proffit et les autres delectacion. Et pour certain, teles amistiés sont
          legierement dissolubles et de legier desfaites. Car ceuls qui sont ainsi améz ne sont pas
          tousjours semblables quant est a l'accident et a la cause pour quoy ilz estoient améz. Car
          tantost comme ilz 
        <pb n="418"/>
         ne sont encore ou delitables ou utiles, lors ceuls qui pour ce les amoient, cessent et
          se departent de les amer. Et la chose qui est utile ne dure pas ou ne remaint pas
          tousjours utile, mais aucune autre fois est utile une autre chose. Et donques quant la
          chose n'est plus et est passee pour laquelle ilz estoient amis, lors est l'amistié passee
          aussi comme se l'amistié et l'affeccion fust as choses et non pas as personnes. Et tele
          amistié utile est mesmement en gens, vieillars et anciens; car il ne quierent pas ou
          parsivent choses delitables mais il quierent choses utiles. Item, aucuns joenes aiment de
          tele amistié et sont ceuls qui quierent et parsuivent gaaing. Et telz amis ne conviennent
          ou ne conversent pas ensemble du tout. Car aucune fois ne sont il pas delitables l'un a
          l'autre. Et ne ont mestier de compaignier ensemble fors se ilz sont proffitables l'un a
          l'autre. Car en tant ont il seulement delectacion l'un de l'autre comme ilz ont en ce
          esperance de gaaignier. Item en tele espece de amistié met l'en amistié de pelerins. Mais
          l'amistié des joenes gens semble estre plus pour delectacion, car il vivent selon les
          passions des concupiscences et quierent et poursivent mesmement ce qui leur est delitable
          selon le temps present. Et comme il soit ainsi que les aages d'enfance, de adolescence et
          de joennesce soient tost passés et unes choses sont delitables en un aage et les autres en
          autre; pour ce sont telz genz tantost fais amis et tantost est celle amistié passé. Et
          avecques ce, car l'amistié de telz s'en va et se passe ou depart avecques la chose
          delitable. Et de tele delectacion la transmutacion est briefment faite. D'autre partie,
          les joenes sont fais amis legierement et prestement et aimment ardanment ou forment. Car
          il aiment selon la passion ou temptacion et pour delectacion, et teles choses font moult
          fort amer pour le temps, et pour ce il aiment tantost et tantost delaissent a amer. Et
          avient moult de fois que leur amistié ne dure que un seul jour ou moins. Et tant comme
          elle dure il veulent demourer et convivre ou converser tout le jour ensemble. Car ainsi
          sont disposés selon tele amistié. </p>
        <pb n="419"/>
      </div>
      <div type="chapitre" n="5">
        <head>Il determine de la tierce espece, c'est a
          savoir, de amistié honeste.</head>
        <p> Mais l'amistié de ceuls qui sont bons et semblables en vertu, elle est parfaite; car
          telz amis veulent l'un a l'autre choses simplement bonnes et selon lesquelles il sont
          bons. Et il sont bons selon eulz meïsme. Et pour ce sont il mesmement tres grandement ou
          tres bien amis. Car il veulent bien a leur amis pour la grace et pour le bien d'eulz; car
          pour leur amis meïsme aimment il, et sont ainsy disposéz non pas selon accident. Et
          donques l'amistié de telz genz est permanente et dure tant longuement comme il sont bons
          et vertueus. Et les vertus sont durables et permanentes. Et en tele amistié, chascun des
          amis est bon selon soy et bon a son ami. Car les bons sont proffitables en soy et sont
          proffitables et utiles l'un a l'autre. Et semblablement il sont delitables l'un a l'autre
          et sont bons simplement et bons l'un a l'autre. Car a chascun ses propres accions ou
          operacions li sont delitables. Et aussi celles des autres qui sont teles et semblables. Et
          il est certain que les operacions des bons sont semblables l'une a l'autre. Et donques par
          raison tele amistié est permanente et durable, car elle comprent en soy toutes les choses
          qui appartiennent et conviennent a amis. Car toute amistié est pour bien de vertu ou pour
          delectacion de chose qui est simplement delitable ou qui est delitable a celui qui
          l'aimme, et selon similitude a ce qui est simplement delitable. Et en ceste amistié sont
          toutes les dites choses. Et en elles sont les amis semblables selon eulz meïsmes. Et ont
          les autres choses; car ce qui est bon simplement, il est delitable simplement. Et donques
          sont telz biens meïsmement et principalment amables. Et amer en tele maniere est tres
          grant bien et tele amistié est tres bonne et tres grande. Et est vraisemblable que teles
          amistiés soient clersemees et non pas communes. Car pou de genz sont telz, c'est a savoir
          bons et vertueus. Item, a tele amistié convient lonc temps et longue acoustumance ou
          conversacion. Car selon le proverbe ancien, nulz ne pueent savoir se ilz sont 
        <pb n="420"/>
         amis ensemble jusques a tant que ilz aient consummé ou gasté et despendu ensemble une
          mesure de sel. Et si ne convient pas que un home accepte <num>.I.</num> autre pour ami
          jusques a tant ou avant que il leur appere a chascun de l'autre que il est a amer et que
          il croie que l'autre est son ami. Et ceuls qui tantost font l'un a l'autre oeuvres
          amiables, il monstrent par ce que ilz veulent estre amis; mais encore ne le sont il pas se
          il ne sont quant est de soy vertueus et amables. Et avecques ce, il convient que chascun
          d'eulz sache que l'autre est tel. Et donques appert que volenté d'amistié avoir est tost
          faite mais amistié non. Or avon donques que ceste espece d'amistié dont nous avon dit est
          parfaite et selon temps et selon autres choses, et generalment selon toutes les choses qui
          sont dites des autres especes de amistié. Et que chascun de telz amis fait a l'autre toute
          ce que appartient estre fait a ami. </p>
      </div>
      <div type="chapitre" n="6">
        <head>Il compare ensemble les especes d'amistié dessus dites.</head>
        <p> Amistié qui est pour bien delitable a similitude a amistié qui est pour bien de vertu;
          car les bons sont delitables l'un a l'autre. Et semblablement, ceulz qui s'entreaimment
          pour bien utile sont semblables a ceuls qui s'entreaimment pour le bien de vertu. Car les
          bons sont utiles l'un a l'autre. Et es amis pour delectacion ou pour proffit, les amistiés
          sont aucunement permanentes et tiennent mesmement quant il font l'un a l'autre chose
          equal, si comme delectacion pour delectacion. Et avecques ce que les delectacions soient
          d'une espece et d'une maniere; si comme il est dit de ceuls qui s'entreaimment pour la
          delectacion que il ont en jouer ensemble. Et non pas comme un qui aime fait aucune fois a
          celui que il aime quant il ne se delictent pas en une meïsme chose. Mais l'un se delicte a
          regarder l'autre, et l'autre qui est amé se delicte ou service que l'autre lui fait et
          l'aime pour ce. Et quant l'eure ou le temps de delectacion fenist vers l'un ou vers
          l'autre, lors fenist l'amistié; car adonques le regart de l'un n'est plus a l'autre
          delitable, ou le service de l'un n'est plus delitable a l'autre. Et pluseurs telz sont
          permanens en amistié, se il est ainsi que il aiment les meurs l'un de l'autre, et se il
          sont de acoustumance semblable. Et ceulz qui en choses amables ne rendent 
        <pb n="421"/>
         pas delectacion pour delectacion, il sont moins amis et moins permanens. Et ceus qui
          sont amis pour utilité ou pour gaaing, il laissent estre amis quant le gaaing deffaut. Car
          il ne aimment pas l'un l'autre proprement, mais il aimment le gaaing. Et verité est que
          gens de quelconques condicion pueent estre amis pour delectacion ou pour proffit, c'est a
          savoir, les mauvais l'un a l'autre et les bons as mauvais; et ceuls qui ne sont vertueus
          ne vicieus pueent estre amis ensemble et amis a chascun de ceuls qui sont des autres
          condicions. Mais il est certain que tant seulement les bons sont amis pour eulz meïsmes,
          c'est a savoir d'amistié parfaicte. Item, l'amistié des bons seule et non autre est
          intransmuable et neent variable. Car un bon ami ne creroit pas de legier nul qui deïst mal
          de son amy lequel il a par lonc temps esprouvé et ne croira ja telz diseurs; car il scet
          que son ami ne voudroit onques faire injustice ne contre quelzconques autres choses qui
          appartiennent estre en vraie amistié et qui en sont dignes. Mais es autres especes
          d'amistié teles choses peuent bien estre faites. Et pour ce, telz ne sont pas amis
          proprement, mais seulement pour leur proffit en la maniere d'aucunes citéz, qui ont
          aliances ensemble pour aidier l'une a l'autre a soy deffendre en batailles. Et tele amour
          est seulement pour proffit. Et semblablement est il de ceuls qui sont amis ensemble pour
          delectacion comme sont enfans. Toutesvoies, par aventure convient il que nous les appellon
          amis. Et donques appert comment d'amistié sont pluseurs especes. Et que l'amistié des
          bons, et selon ce que il sont bons, est premierement et principalment amistié; et les
          autres sont amistiés selon similitude, pour ce que les amis en elles sont amis selon aucun
          bien, lequel est aucunnement semblable a vrai bien. Car a ceuls qui aiment delectacions,
          chose delitable leur semble aucun bien. Et les <num>.II.</num> amistiés dessus dites ne
          sont pas tousjours couplees 
        <pb n="422"/>
         ensemble. Car ceus qui sont amis pour chose utile ne sont pas tousjours amis pour chose
          delitable; car les choses qui sont conjointes selon accident ne sont pas tousjours
          conjointes. Item, il appert que amistié est divisee es especes dessus dites et que les
          mauvais peuent estre amis pour delectacion ou pour gaaing en tant comme il sont en ce
          semblables. Mais les bons sont amis pour euls meïsmes et selon ce que il sont bons. Et
          donques les bons sont simplement amis; et les autres sont amis selon accident, et en tant
          comme il ont aucune similitude a vrais amis. </p>
      </div>
      <div type="chapitre" n="7">
        <head>Il determine des especes de amistié en les omparant au leur fait.</head>
        <p> En la maniere que il est es vertus que les uns sont bons selon l'abit de vertu et les
          autres selon operacion, semblablement est il en amistié. Car les uns convivent,
          conversent, se esjoïssent ensemble, et font biens l'un a l'autre. Et les autres ou dorment
          ou sont separéz loing l'un de l'autre, et ne font pas les oeuvres dessus dites; mais il
          sont disposés en tele maniere que il sont enclins a faire l'un a l'autre choses amiables;
          car la distance des lieus ne deffait pas simplement l'amistié, mais elle empeesche
          l'operacion. Et se tele absence et separation d'amis dure longuement, il semble que elle
          face oublier l'amistié. Et pour ce dit l'en en proverbe que non appeller ses amis deffait
          ou despiece pluseurs amistiés. Et pour ce, les gens qui sont vielx et ceuls qui sont de
          dure conversacion ne sont pas aptes ou habiles a amistié, car en euls a trop peu de
          delectacion. Et nul ne puet par lonc temps demourer avecques homme triste, ne avecques
          celuy qui n'est delitable. Car nature fuit mesmement chose triste et appete chose
          delitable. Et encore est une autre maniere de gens qui reçoivent et acceptent les meurs
          l'un de l'autre et leur plaisent. Mais pour aucune cause ilz ne veulent convivre ensemble,
          et telz sont plus semblables a benivoles que a amis; car il n'est chose quelconques plus
          propre a amis que convivre ensemble. Et quant amis ont neccessité ou indigence, il
          appetent recevoir utilité l'un de l'autre. Mais ceus qui sont beneurés et ont habondance
          des biens, encor appetent il demourer par lonc temps aveques leurs amis. Car en nulle
          maniere il ne leur convient ou appartient estre solitaires. Et les gens ne conversent pas
          volentiers 
        <pb n="423"/>
         ensemble qui ne sont delitables et non tristes et qui ne s'esjoïssent en unes meïsmes
          choses. Et teles condicions ont communelment ceuls qui conversent et sont nourris
          ensemble. Et donques l'amistié des bons est mesmement et principalment amistié, comme
          pluseurs fois est dit. Car ce qui est simplement bon ou delitable, il est simplement
          amable et eslisible. Et a chascun ce qui est quant a soy tel, il est a lui amable et
          eslisible. Or est ainsi que un bon homme vertueus est tel ou regart de l'autre. Et donques
          est il amable et eslisible pour les <num>.II.</num> causes dessus dites.</p>
        <p> Et amacion ressemble a passion. Et amistié semble estre habit, car amacion puet estre es choses qui
          sont senz ame. Mais les amis ne reaiment pas l'un l'autre ou entreaiment senz eleccion; et
          eleccion vient de habit. Item, les amis veulent bien a leur améz pour la grace des ames;
          et tel fait ne puet venir de passion, mais il vient de habit. Et ceuls qui aiment leur ami
          pour la grace de luy, ilz aiment le bien de euls meïsme qui sont amans. Car quant le bon
          est fait amy, il est bon a celui a qui il est fait amy. Et donques chascun de eulz aime ce
          qui li est bon, et retribue chascun a l'autre equale chose en volenté et en espece. Car
          amistié est une equalité. Et les choses dessus dites sont mesmement et principalment en
          l'amistié des bons. </p>
        <pb n="424"/>
      </div>
      <div type="chapitre" n="8">
        <head>Il determine des especes d'amistié en les
          comparant a leur subject en quoy il sont.</head>
        <p> Amistié est moins faite en gens de dure conversacion et en vieillars, de tant comme il
          sont plus discoles et se esjoïssent moins de conferer ou parler avecques autres. Et ces
          choses sont mesmement amiables et font ou causent amistié. Et pour ce, les joennes sont
          bien tost fais amis et les vielz non. Car il ne puent estre amis de ceuls desquelz il ne
          s'esjoïssent en conversacion. Et semblablement, les durs en converser ne peuent estre fais
          amis. Mais telz sont aucune fois benivoles ensemble; car ilz veulent bien l'un a l'autre
          et sequeurent ou obvient as neccessitéz l'un de l'autre. Mais il ne sont pas du tout amis,
          pour ce que ilz ne veulent demourer ne eulz esjoïr ou delicter ensemble, lesqueles choses
          sont mesmement amiables et appartenantes a amistié. Et ne avient pas que l'en soit amy a
          moult de gens selon parfaite amitié, en la maniere que en fole amour charnel un homme ne
          aime pas pluseurs femmes. Car tel amistié ressemble a superhabondance. Et tele chose est
          nee et ordenee pour estre faite a un. Item, ce n'est pas legiere chose que moult de gens
          plaisent a un meïsme tres grandement. Et par aventure n'est ce pas bon. Item, en amistié
          parfaite il convient prendre experience et par longue acoustumance; et du tout en tout,
          c'est trop fort a faire quant a multitude.</p>
        <p> Mais l'en puet bien avoir amistié a pluseurs
          qui plaisent pour bien utile ou pour bien delitable. Car moult de gens peuent estre telz.
          Et d'autre partie, teles ministracions sont faites en peu de temps. Et de tels gens
          l'amistié qui est pour bien delictable est plus et mieulx amistié que l'autre, se il est
          ainsi que il recompensent l'un a l'autre une mesme chose et que il 
        <pb n="425"/>
         s'esjoïssent et delectent ensemble en unes meïsmes choses. Et teles sont les amistiés
          des joennes genz. Et la raison est car il aiment plus liberalment que ne font ceulz qui
          aiment pour gaaing et qui sont negociateurs. Item, encore appert il par ce que les
          beneurés qui habondent en biens ne ont mestier de recevoir d'autres biens utiles ou
          gaaing. Mais il ont mestier de choses delitables; car il veulent vivre ou convivre
          avecques aucuns delitablement. Car les genz sueffrent bien tristece par un peu de temps.
          Mais nul ne la soustendroit continuelment. Et encore ce qui est simplement bien ne
          soustient nul longuement se il li fait tristece. Et pour ce, les bons quierent amis
          delitables a euls, et convient que telz amis soient bons en soy; et avecques ce que ilz
          soient bons a ceuls que ilz aiment. Et en ceste maniere avront il en euls tout ce qu'il
          convient ou appartient a vrais amis. </p>
      </div>
      <div type="chapitre" n="9">
        <head>Il dit aucunes choses en especial de l'amistié
          des princes.</head>
        <p> Mais ceuls qui sont constitués en grans puissances, comme sont princes et grans
          seigneurs, ilz usent de teles amistiés diviseement. Car les uns leur sont amis
          proffitables et utiles et les autres leur sont delitables. Et n'est pas bien possible, ou
          c'est bien fort, que unes meïsmes personnes leur soient amis selon ces <num>.II.</num>
          manieres; car ilz ne quierent pas gens qui leur soient delitables avecques vertu ou selon
          vertu, ne gens qui soient utiles quant as biens de vertu. Mais pour la delectacion que il
          appetent, ilz quierent gens qui soient joians et esbatans. Et pour utilité il quierent
          gens appeléz <hi rend="ital">demos</hi>; c'est a dire, gens de grande industrie qui soient
          prés de faire la volenté et le commandement des seigneurs. Et ces deux condicions, c'est a
          savoir, estre ainsi delitable et estre ainsi proffitable sont a poine trouvéz en une
          personne. Mais il est dit devant que celui qui est bon et vertueus est ensemble delitable
          et utile. Et tel vertueus n'est pas fait ami a celui qui est superexcellent en puissance,
          se tel vertueus ne l'excede en vertu de tant comme l'autre l'excede 
        <pb n="426"/>
         en puissance. Car se il n'est ainsi, les superexcellences ou excés en quoy l'un passe
          l'autre ne seroient pas proporcionees. Toutesvoies, c'est fort et chose qui ne advient pas
          souvent, et n'ont pas acoustumé les princes a avoir telz amis. Et est a savoir que les
          especes d'amistié dont nous avon dit sont en equalité et selon equalité. Car unes meïsmes
          choses sont faites a amis l'un de l'autre, et ce veulent il l'un a l'autre, ou il font
          commutacion et recompensent une chose pour autre; si comme delectacion pour utilité. Et
          avon dit devant que ces <num>.II.</num> especes d'amistié sont moins amistiés ou mendres
          que n'est amistié parfaicte et que ilz sont moins permanentes. Et ces <num>.II.</num>
          especes aucunes fois semblent estre amistiés et aucunes fois non, pour la similitude et
          pour la dissimilitude que il ont a vraie amistié. Car ilz semblent estre amistié selon la
          similitude que il ont a amistié qui est selon vertu en tant comme l'une a en soy bien
          delitable et l'autre a bien utile. Et ces <num>.II.</num> choses sont en celle amistié qui
          est selon vertu. Mais en ce que ceste amistié est impermuable et permanente et dure
          longuement et les autres sont tost passees, elles different de ceste et en pluseurs autres
          choses. Et pour ce que ces <num>.II.</num> especes d'amistié ont tele difference et
          dissimilitude a vraie amistié, il ne semble pas que elles soient amistiés. </p>
      </div>
      <div type="chapitre" n="10">
        <head>Il distingue ou divise les especes d'amistié qui sont entre personnes non equales.</head>
        <p> Une autre espece ou maniere d'amistié est selon superhabondance ou inequalité des
          personnes; si comme du pere au filz, et generalment du plus vieil au plus joenne, et du
          mari a sa femme, et de tout homme qui a seigneurie, auctorité ou commandement a celui sus
          qui il a tele chose. Et teles amistiés ont difference ensemble; car une meïsme amistié
          n'est pas des parens a leur filz et des seigneurs a leur subgiéz. Et avecques ce, amistié
          n'est pas une meïsme du pere au filz, et du filz au pere, ne du mari a sa femme, et de la
          femme a son mari. Car l'un a une vertu et l'autre autre, et l'un a une oeuvre et l'autre
          autre. Item, l'un aime pour une raison ou pour <num>.I.</num> motif et l'autre 
        <pb n="427"/>
         aime pour l'autre. Et donques sont les amacions et les amistiés dessus dites autres et
          differentes. Et de telz amis chascun ne fait pas a l'autre une meïsme chose ou semblable.
          Mais quant les filz retribuent a leur parens ce qui appartient et les parens font a leur
          filz ce que il doivent, adonques est l'amistié permanente et durable et bonne. Et est a
          savoir que en toutes amistiés qui sont selon superhabondance ou inequalité, il covient
          garder proporcionalité et que selon ce soit faite amacion en tele maniere que l'ami qui
          est le meilleur soit plus amé que il ne aime. Et que celui qui est plus proffitable soit
          plus amé que il ne aime. Et semblablement en chascune maniere d'amistié ou il a
          inequalité. Car quant l'amacion est faite selon la dignité des merites, adonques est la
          chose mise aucunement en equalité. Et ce appartient a amistié. Mais equalité n'est pas
          semblablement prise en choses justes ou en justice et en amistié; car en justice l'en
          regarde premierement a la dignité et valeur des choses. Et secondement, l'en regarde a les
          reduire et ramener a quantité ou proporcion deüe. Mais en amistié l'en doit regarder
          premierement a la quantité et proporcion des estas. Et secondement, l'en doit faire
          retribucion selon ce qui est digne. Et ce que dit est appert par ce que ceuls ne sont pas
          amis entre lesquelz est faite grant distance ou tres grant difference et inequalité en
          vertu et en malice ou en habondance des biens de fortune ou en aucune autre chose; car
          tele distance fait que il ne sont plus amis, ne il ne dient plus que il le soient. Et ce
          que dit est appert es dieux. Car ilz superhabondent oultre et sus les hommes en tous
          biens. Item, il 
        <pb n="428"/>
         appert des roys ou emperëeurs; car ceulz qui tres grandement sont loing de tel estat ne
          se dient pas dignes d'estre leur amis. Item, il appert par ce que ceuls qui ne sont en
          rien dignes ne reputent pas que il doient estre amis de ceuls qui sont tres bons et tres
          sages. Mais en teles choses n'a pas certaine diffinicion ou certain terme ou assignacion
          de distance jusques a laquelle les genz sont amis et non oultre; car aucunes fois demeure
          encore amistié non obstant que moult de choses soient ostees de l'un des amis. Mais quant
          il y a trop grant separacion ou distance, si comme d'un qui seroit fait dieu a l'autre qui
          est encore homme, adonques n'i est pas amistié. Et jouste ce que dit est puet estre
          doubte; car par aventure il sembleroit donques que les amis ne devroient pas vouloir a
          leur amis tres grans et tres excellens biens, aussi comme vouloir que ilz fussent dieux ou
          roys; car se ilz avoient telz grans biens, il ne seroient plus leurs amis. Et d'autre
          partie, ainsi voudroient il perdre leur biens, car leur amis sont leur biens. Mais se ce
          qui est dit devant est bien dit, c'est a savoir que un ami veult biens a son amy pour la
          grace de lui, en tant comme amy, donques veult il que il demeure tel que il soit ami. Et
          par consequent, il luy veult tres grans bienz comme a homme et non pas telz comme est
          estre translaté entre les dieux. D'autre partie, par aventure <num>.I.</num> homme ne aime
          pas son amy devant tous, car chascun veult plus pour soy meïsmes tres grans biens que pour
          son amy. </p>
        <pb n="429"/>
      </div>
      <div type="chapitre" n="11">
        <head>Il compare ensemble amer et estre amé et parle de la permanence d'amistiés et de amistié de gens dessemblables.</head>
        <p> Il semble que moult de gens veulent plus estre amés que amer, et c'est pour l'amour que
          il ont d'estre honorés. Et pour ce, pluseurs aiment que l'en leur face adulacion, car
          celui qui est adulateur ou flatëeur est ami ou aimme superexcedanment ou il faint estre
          tel, et que il aime plus que il n'est amé. Et la cause pour quoy moult de gens veulent
          estre honorés, c'est pour ce que estre amé semble estre pres de ce qui est estre honorés,
          et moult de gens appetent estre honorés. Mais il ne semble pas que il desirent honeur pour
          honeur meïsme; car pluseurs s'esjoïssent de estre honorés de ceuls qui sont es grans
          puissances ou des grans seigneurs pour esperance. Car par ce, ilz cuident que ilz pourront
          obtenir des grans seigneurs ou par euls ce de quoy ilz ont mestier ou besoing. Et ainsi
          ilz s'esjoïssent de tel honeur comme d'un signe de la bonne affeccion des seigneurs a
          euls. Item, aucuns appetent et desirent estre honorés des bons qui sont vertueus et
          sachans afin que la propre opinion que il ont de eulz meïsme soit affermee et confermee.
          Car il ont grant joie d'estre bons et ilz s'en croient au jugement de ceuls qui sont bons
          et sages et qui le dient. Mais ilz s'esjoïssent en estre amés selon ce que est estre amés.
          Et pour ce s'ensuit il que meilleur chose est estre amé que n'est estre honoré. Et d'autre
          partie, amistié est eslisible selon soy; et semble que amistié soit plus en amer que en
          estre amé. Et ce appert par signe; car les meres s'esjoïssent moult en amer leur enfans,
          et aucunes les 
        <pb n="430"/>
       baillent a nourrice et les aimment grandement et sceivent bien que il sont leur enfans;
          mais il ne quierent pas estre reamees de leurs enfans se il n'estoit ainsi que l'un et
          l'autre fust, c'est a savoir que ilz les amassent et fussent amees. Mais il leur souffist,
          et ce semble se il voient que leur enfans facent bien. Et les meres les aiment, ja soit ce
          que pour ignorance il ne peuent pas retribuer ne faire as meres les choses qui
          appartiennent. Or est ainsi donques que amistié est plus en amer que en estre amé. Et que
          ceuls qui aimment leurs amis sont plus loés que ceuls qui sont amés quant a ce. Car le
          fait de la vertu d'amis, c'est amer. Et pour ce, ceulz qui s'entreaimment selon ce que
          chascun de eulz est digne d'estre amé, ilz demeurent longuement amis et est leur amistié
          permanente. Et en ceste maniere, ceuls qui sont inequalz peuent estre meïsmement amis; car
          par ce ilz seront fais equalz. Et amistié est aussi comme en equalité et en similitude. Et
          la similitude qui est en l'amistié de ceulz qui sont amis selon vertu fait mesmement et
          principalment l'amistié estre durable et permanente. Car premierement les vertueus
          demeurent longuement bons en euls meïsme. Item, ilz demeurent longuement bons l'un a
          l'autre. Item, ilz ne ont mestier que l'un face pour l'autre mauvaises choses. Item, nul
          d'euls ne vouldroit ministrer a l'autre, ou faire pour luy mauvaises choses. Mais puet
          l'en dire que l'un a l'autre deveeroit et empescheroit ou deffendroit faire tele chose.
          Car il appartient as bons et est leur condicion que ilz meïsmes ne pechent, et avecques ce
          que ilz ne octroient, ministrent, conseillent ou consentent que leurs amis pechent. Mais
          les mauvais ne ont quant a ce rien ferme ne estable, et ne demeurent pas longuement
          semblables; car ilz sont fais amis en ce que ilz 
        <pb n="431"/>
        s'esjoïssent ensemble de malice. Mais leur amistié dure peu de temps. Mais ceuls qui
          sont utiles ensemble ou delitables, il demeurent amis plus longuement que ne font les
          dessus diz; car il sont amis par tant de temps comme il font les uns as autres
          delectacions ou utilités. Et l'amistié de ceuls qui sont aucunement contraires semble
          estre faite meïsmement pour proffit ou utilité, si comme le povre aime le riche, et
          l'ignorant le sachant. Car chascun appete et desire ce de quoy il a mestier et indigence.
          Et en lieu de ce redonne autre chose. Et a ceste maniere d'amistié actraient aucuns la
          fole amour charnel de deux personnes desquelles une est bele et l'autre est laide. Et pour
          ce que aucunes fois entre telz amis est contrarieté, il semble une derision, ce que aucuns
          amans dient simplement que ilz doivent estre amés autant comme ilz aiment. Mais se ilz
          sont amables ou dignes d'estre amés autant comme ilz aiment, ilz dient bien. Et se ilz ne
          ont en eulz tele dignité ou valeur, leur dit est une derision. Et par aventure une chose
          ne appete pas son contraire selon ce que il li est contraire, mais selon accident. Car
          l'appetit est du moien qui est bon et propice, aussi comme un corps sec ne appete pas que
          il soit du tout moiste ne ce n'est bon. Mais il appete et est bon que il viengne au moien.
          Et semblablement est il du chaut ou regart du froit et en autres choses. Mais teles choses
          traictier nous laisson maintenant, car c'est une matiere estrange de nostre present
          propos. </p>
      </div>
      <div type="chapitre" n="12">
        <head>Il monstre que les especes d'amistié dessus dites sont prises selon les parties de communicacion politique et les ensuivent.</head>
        <p> Si comme il fu dit ou commencement, amistié et justice sont vers unes meïsmes choses et
          en unes meïsmes. Et en toute communicacion a aucune 
        <pb n="432"/>
         justice et donques amistié est en communicacion. Item, ceuls qui communiquent ensemble
          par mariage s'entreappellent amis, et aussi ceuls qui communiquent ensemble pour fait
          d'armes. Et semblablement est il es autres communicacions et generalment en tant et selon
          ce que aucuns communiquent ensemble, en tant est entre euls amistié et aussi justice.
          Item, il appert par le proverbe commun; car l'en dit et est droit que choses d'amis sont
          communes entre eulz. Et est dit pour ce que amistié est en communicacion. Item, a ceuls
          qui sont freres ou qui sont nourriz ensemble, toutes leur choses leur sont communes; et
          les autres ont aucunes choses diviseement et separeement. Et les uns ont plus de choses
          communes et les autres moins. Et selon ce, les amistiés sont les unes plus grandes, les
          autres plus petites. Item, les choses justes sont differentes selon diverses amistiés;
          car, selon justice, les parens doivent a leur filz unes choses et les freres ensemble unes
          autres; et les citoiens ou voisins ensemble unes autres, et ainsi de tous autres qui sont
          amis. Et donques en chascune espece d'amistié sont les choses justes autres que en
          l'autre. Item, justice et injustice sont plus grandes en tant ou ce que les genz sont plus
          amis, si comme priver de ses pecunes son famillier compaignon est plus dure chose et plus
          injuste que priver un autre son voisin. Et de faillir de aide a son frere est plus dure
          chose que faillir a un estrange et ferir son pere que quelconques autre. Et aussi, chose
          juste accroist aveques amistié aussi comme se ilz fussent en unes meïsmes choses et comme
          se ilz actainsissent a une equalité. Et toutes communicacions ont similitude a aucunes
          parties de communicacion politique. Car toutes conviennent en aucune chose conferente et
          utile pour acquerir aucune chose neccessaire ou convenable a vie humainne. Et
          communicacion politique est ordenee au commencement, et persevere pour grace de conferent
          et de utilité publique. Car c'est la chose que ceulz qui mectent et establissent les loys
          quierent et a quoy il tendent. Et avecques ce tous dient que querir le commun proffit est
          juste chose. Et les autres communicacions appetent et quierent aucun particulier proffit,
          si comme ceuls qui compaignent ensemble 
        <pb n="433"/>
         en navie en mer ou en eaues, ilz oeuvrent et labourent pour acquerir pecunes ou aucunes
          teles choses. Et ceuls qui communiquent ensemble en fais d'armes, il appetent et quierent
          la chose que l'en puet acquerir par guerres, si comme avoir pecunes ou victoire ou
          seigneurie sur aucune cité ou paÿs. Et ceuls qui sont d'une ligniee pour ce qui est
          proffitable a leur lignage. Et ceuls qui sont d'une ville pour ce qui est utille a leur
          ville. Et les communicacions qui semblent estre faites pour delectacion, il sont pour
          aucun proffit; si comme de ceulz qui karollent ou dancent ou chantent ensemble, ou qui
          gieuent ensemble des instrumenz de musique; car teles communicacions sont pour cause de
          sacrifice ou de mariage et de noces. Et toutes ces communicacions sont soubz communicacion
          politique; car politique ne regarde pas le proffit present ou particulier, mais ce qui est
          conferent et proffitable pour toute le vie et pour tous. Et tous ceuls qui font sacrifices
          et congregacions pour teles choses, il actribuent honeurs as dieux; et en ce ilz
          acquierent pour eulz meïsmes repos avecques delectacion. Car les sacrifices anciennement
          ordenés et teles assemblees estoient faites aprés ce que les fruis sont cueilliz, et
          adonques ilz offrent les premices de leur fruis. Et entendent et vaquent mesmement a teles
          choses es temps dessus diz. Et donques toutes communicacions sont parties de communicacion
          politique; et par consequent, queles sont les parties ou les communicacions politiques,
          teles sont les amistiéz. </p>
      </div>
      <div type="chapitre" n="13">
        <head>Il distingue ou divise les especes de communicacion politique.</head>
        <p> De communicacion politique sont trois especes. Et les corrupcions ou 
        <pb n="434"/>
         transgressions de elles sont en nombre equal. Les bonnes sont royalme, <hi rend="ital">aristocratie</hi>; et la tierce puet estre appellee convenablement <hi rend="ital">tymocratie</hi> et est dite de <hi rend="ital">tymos</hi>. Et pluseurs ont acoustumé ceste
          tierce appeller par le commun nom <hi rend="ital">politique</hi>. Et de ces <num>.III.</num>
          communicacions la tres meilleur est royalme et la moins bonne est tymocratie. Et la
          communicacion ou policie qui est transgression et corrupcion de celle qui est appellee
          royalme et est sa contraire, c'est <hi rend="ital">tyrannie</hi>; car l'une et l'autre sont
            <hi rend="ital">monarchies</hi>. Mais il different tres grandement; car le tyrant quiert et
          a entencion a son propre proffit ou gaaing. Et le roy entent et quiert le proffit de ses
          subjectz; car celui n'est pas roy qui n'est de soy et par soy souffisant en tous biens. En
          tel seigneur ne a mestier, besoing ou indigence de rien. Et donques il ne met pas son
          entencion a querir ses proffiz, mais les proffiz de ses subjectz. Et le prince qui n'est
          tel, c'est a savoir par soy souffisant, il est appellé <hi rend="ital">clerotes</hi>, non pas
          roy. Et le tyrant est contraire a cestuy, car il entent, il parsuit et quiert 
        <pb n="435"/>
         son proffit. Et tele chose est plus manifeste en ceste policie tyrannique pour ce que
          elle est tres mauvaise. Car a ce qui est tres bon, ce qui est tres mauvais lui est
          contraire. Et de policie royal l'en tourne par transgression et corrupcion en tyrannie
          comme en son contraire; car tyrannie est corrupcion et mauvaistié ou empirement de
          monarchie. Et quant le roy est fait mauvais, il devient tyrant. Et de aristocratie l'en
          tourne par transgression ou corrupcion en oligarchie pour la malice et avarice des princes
          qui actribuent a eulz les richesces de la cité ou communité, senz ce que ilz soient dignes
          de ce. Et se donnent ou actribuent tous les grans biens ou la plus grande partie et les
          meilleurs; et aussi les principaltés ou dominacions, ilz les actribuent a euls meïsmes et
          les enrichissent du plus et du meilleur des biens de la communité. Et donques par
          corrupcion de aristocratie est fait que aucuns ont seigneurie; et sont peu et sont mauvais
          et sont ou lieu de ceuls qui estoient bons et vertueus. Et de tymocratie par transgression
          et corrupcion leur tourne et vient en democratie. Car ces <num>.II.</num> policies sont
          prouchaines pour ce que en democratie une multitude a la dominacion et le gouvernement. Et
          d'autre partie, pour ce que ceulz qui sont es honeurs et es 
        <pb n="436"/>
         princees sont equalz. Et democratie entre les mauvaises policies est la moins mauvaise,
          et en peu de chose elle passe et ist hors ou differe de policie tymocratique. Et donques
          les policies sont transmuees une en l'autre mesmement et principalment en la maniere desus
          dite; et les bonnes sont de legier transmuees et corrumpues. </p>
      </div>
      <div type="chapitre" n="14">
        <head>Il distingue les communicacions yconomiques ou
          domestiques selon similitude as especes dessus dictes.</head>
        <p> L'en puet prendre les similitudes des especes dessus dites aussi comme en example es
          communicacions qui sont en une maison. Car la communicacion du pere au filz a semblance et
          figure de royaume ou de policie royal; car la cure des filz appartient au pere. Et pour
          ceste cause Homerus le poëte appelloit Joves <hi rend="ital">pere</hi>, car royaume ou
          gubernacion royal veult et desire estre princey paternel. Mais en la terre de Perse la
          dominacion du pere sus ses filz est tyrannie; car illecques les peres usent de leur filz
          comme de leur sers. Et le princey ou dominacion que le seigneur a sus ses sers est comme
          tyrannie; car en ce le seigneur quiert et fait son proffit principalment. Et tel prince
          semble estre droiturier. Mais le princey de quoy il usent en Perse peche ou deffaut, pour
          ce que de subjectz differens les princeys doivent estre differens. Et le princey ou
          dominacion du mari a sa femme ressemble ou est semblable a aristocratie; car le mari a la
          seigneurie tele comme il li appartient, selon ce que il est plus digne que la femme. Et es
          choses ou il est convenable que il ait seigneurie et dont il ait la cure. Et rent ou
          delaisse a sa femme quelconques choses appartiennent a elle. Et quant le mari prent 
        <pb n="437"/>
        la dominacion sus toutes leur choses, adonques est transposee et muee la dominacion en
          olygarchie; car il fait ce qui n'est pas digne de faire et ce qui n'est pas le mieulx.
          Item, quant les femmes ont princey et dominacion, si comme pour ce que il sont hoirs,
          adonques telz princees ne sont pas selon vertu, mais il sont pour leur richesces ou pour
          leur puissance, en la maniere que il est es princees oligarchies. Et la communicacion ou
          princee que ceuls qui sont freres ont en une maison semble estre tymocratique. Car ilz
          sont equalz fors en tant comme ilz different en aage. Et pour ce, se en ce a moult grant
          difference, ce ne semble pas estre amistié ou communicacion fraternel. Et la communicacion
          domistique d'aucuns qui demeurent en une habitacion ensemble par compaignie senz ce que
          l'un ait sus l'autre dominacion, elle est mesmement semblable a democratie; car il sont
          tous par equal. Et se aucun d'eulz a sus les autres princey ou posté, elle est foible et
          petite. </p>
      </div>
      <div type="chapitre" n="15">
        <head>Il distingue les especes d'amistié selon les
          communicacions dessus dites.</head>
        <p> Il semble que selon chascune urbanité ou communicacion civile soit aucune espece de
          amistié en tant comme en chascune tele communicacion est aucun juste ou aucune justice. Et
          premierement l'amistié du Roy a ses subjectz est en superhabondance de benefice, pour ce
          que il fait bien a ses subgiéz. 
        <pb n="438"/>
        Car se il est bon roy, il a la cure de euls et met grant diligence a ce que euls facent
          bien et que ilz soient bons et les aime de grant affeccion aussi comme le pasteur a la
          cure de ses oailles et les aimme. Et de ce disoit Homerus le poëte que le roy Agamenon
          estoit pasteur des peuples. Et l'amistié paternel ou du pere a ses filz est aucunement
          tele comme est amistié royal ou du Roy a ses subjectz. Mais elle differe de elle en
          magnitude ou en grandeur de benefices. Car le pere est au filz cause de son estre,
          laquelle chose est tres grande et cause de nourrissement et de discipline. Et teles choses
          sont actribuees as progeniteurs. Et le pere a par aventure princee et seigneurie sus ses
          filz, et les progeniteurs sus leur neveus, et semblablement le roy sus ses subjectz. Item,
          ces amis, c'est a savoir royal et paternel, sont en excés et superhabondance d'amer. Et
          pour ce, les parenz sont honorés des filz. 
        <pb n="439"/>
         Et item, tant en amistié Royal comme en amistié paternel, une meïsme chose n'est pas
          juste ou deüe de chascune des parties, mais de chascune et a chascune selon ce que digne
          est; et en ceste maniere est il de l'amistié. Mais du mari et de sa femme est tele comme
          l'amistié qui est en aristocratie, car en tele policie celui qui est le meilleur a plus de
          bien selon la quantité de sa vertu. Et en elle chascun a ce qui a luy est convenable, et
          ainsi est gardee justice. Et amistié de freres est semblable a l'amistié de ceuls qui sont
          nourris ensemble, et qui sont equalz et presque d'un aage. Et telz sont le plus souvent
          d'une mesme discipline et de unes meïsmes meurs. Et ceste amistié est semblable a celle
          qui est selon tymocratie. Car en telle policie les cytoiens veulent estre equalz et
          vertueus et participer en la dominacion ou princee, et par equalité. Et en ceste maniere
          est amistié entre eulz. Et es transgressions ou corrupcions de bonnes policies, tout en la
          maniere que il y a peu de justice ou de juste, aussi y a il petit de amistié. Et mesmement
          en la plus tres mauvaise, c'est en tyrannie; car illecques n'a amistié fors que peu ou
          neent. Et la cause est car la ou il n'a rien commun au seigneur et au subject, illecques
          ne a ne amistié ne juste. Mais le seigneur a tel regart au subject comme le menesterel a
          son instrument, et comme l'ame a a son corps et comme le seigneur a a son serf; car ilz se
          aident de ces choses et en usent a leur proffit et utilité. Et amistié ne juste ne sont
          pas a choses qui sont senz ame, ne a son cheval ne a son buef ne a son serf selon ce que
          il est serf. Car rien n'est commun au seigneur et au serf en tant come serf. Et la cause
          est car le serf est un instrument vif et qui a ame. Et un instrument est un serf senz vie
          et senz ame. Et donques nul ne a amistié avecques son serf selon ce que il est serf, mes
          bien li puet avoir selon ce que il est homme. Car il semble que tout home puisse avoir
          aucun juste a tout autre homme avecques lequel il puet communiquer en loy ou en
          composicion ou contract. Et donques, en tant comme il communique avecques lui en juste ou
          en justice, il puet avoir amistié avecques lui selon ce que il est homme. Et 
        <pb n="440"/>
        pour certain, en tyrannie a peu d'amistié et peu de juste ou de justice. Mes es policies
          appellees democraties a plus d'amistié et de juste. Car il font pluseurs choses pour le
          bien de la communité. </p>
      </div>
      <div type="chapitre" n="16">
        <head>Il subdivise aucunes especes d'amistié et raicte d'amistié de lignage.</head>
        <p> Tout amistié est en communicacion, si comme il est dit devant. Et pour ce, selon ce
          pourroit aucun diviser et separer d'ensemble amistié de lignage et amistié de nourreture
          ou de ceuls qui sont nourris ensemble. Car les autres amistiés comme de ceuls qui sont
          d'une policie ou d'une cité, et de ceuls qui sont d'une ligniee, et de ceuls qui
          frequentent ensemble en navie ou en mer; et quelzconques teles amistiéz ont plus de
          similitude a amistiés communicatives que les autres devant dites. Car il semble que il
          conviengne dire et confesser que ilz viengnent de communicacion. Et en teles manieres
          d'amistiés pourroit aucun ordener et mectre amistié de pelerins. Mais amistié de lignage
          est de moult de manieres. Et toutes teles amistiés dependent et viennent de amistié
          paternel; car les parents aimment leur filz aussi comme se ilz fussent aucune chose ou
          partie de eulz meïsme. Et les filz 
        <pb n="441"/>
        ou enfanz aimment leur parens aussi comme se il fussent aucune chose ou partie de leur
          parens. Item, avecques ce les parens scevent mieulx lesquelz sont issus de eulz que les
          filz ne scevent de quelz parens ils sont issus. Item, les parens doivent plus amer les
          filz de tant comme celui qui engenre approuche plus de celui que il engenre que la chose
          faite ne approuche de celuy qui la fait. Item, le chose qui est la partie d'un tout
          approuche plus de son tout que le tout ne approuche de la partie; si comme une dent ou un
          cheveul ou quelconques tele chose ou regart de son tout qui a tele partie. Car le tout ne
          approuche en rien de sa partie, ou il en approuche moins que elle ne fait de luy. Item,
          l'amour que les parenz ont a leur enfans dure par plus lonc temps que ne fait l'amour des
          enfans au parens. Car les parens aimment leur filz tantost comme ilz sont nez. Mais les
          filz actendent a amer leur parens par un procés de temps jusques a tant que ilz prennent
          entendement ou sens. Et par les raisons desus dites, il est manifeste que les meres
          aimment plus leur enfans que ne font les peres. Et les parens aimment leur 
        <pb n="442"/>
         filz presque aussi comme eulz meïsmes. Car les filz, pour ce que ilz sont nez et issus
          des parenz, ilz sont comme une chose avecques leur parens, fors tant que les parens sont
          separéz de eulz. Mais les filz aimment leur parens comme ceulz desquelz ilz sont nez et
          issus. Et les freres se entreaimment ensemble come ceuls qui sont nez et issus d'uns
          meïsmes parens. Car le identité ou unité que ilz ont a leur parens les fait estre ensemble
          comme uns meïsme. Et pour ce dit l'en que le sanc des freres est un, et la racine une, et
          teles choses. Car il sont unes aucunement en personnes divisees. Et a tele amistié fait
          moult grant chose estre nourris ensemble ou estre d'un aage ou pres; car celui qui est
          d'aucun aage aime celui qui est d'autel aage. Et ce que aucuns sont nourris ensemble fait
          a ce que ilz soient d'unes meurs. Et pour ce, amistié fraternel est semblable a amistié
          des nourris ensemble. Et les neveus et autres cousins ou qui sont d'un lignage ont amistié
          ensemble de par les parens en tant comme il sont plus prouchains de eulz, pour ce que ilz
          sont descenduz d'uns meïsmes parens. Et sont les uns plus prochains ensemble et les autres
          sont plus estranges ou plus lointains selon ce que ilz sont plus pres ou plus loing de la
          premiere racine ou souche ou escot. Et l'amistié que les filz ont a leur parens et les
          hommes as dieux est comme amistié a bien qui est superexcellent. Car les parens ont bien
          fait a leur filz mesmement et tres grandement en ce que ilz leur ont esté cause de estre,
          et de nourrissement et de estre disciplinéz. Item, tele amistié qui est entre les parens
          et leur enfans a en soy delectacion et proffit plus que amistié de 
        <pb n="443"/>
        genz estranges, de tant et pour tant que ilz mainnent ensemble vie commune. Et en
          amistié fraternele sont toutes les causes d'amer qui sont en l'amistié de ceulz qui sont
          nourris ensemble. Et encore plus entre freres qui sont bons et vertueus et comme ou tout
          semblables. Et premierement de tant et en tant comme ilz sont plus prouchains selon
          lignage. Item, pour ce que ilz s'entreaiment des leur nativité. Item, pour ce que ilz sont
          plus d'unes meïsmes meurs, car ilz sont issus et venuz d'uns meïsmes parenz et nourris
          ensemble d'unes meïsmes choses et disciplinéz ensemble d'une doctrine. Item, pour ce que
          par lonc temps ilz ont eües experience et pluseurs probacions les uns des autres. Et pour
          ces causes leur amistié est tres grande et tres ferme. Et es autres gens qui sont d'un
          lignage, l'amistié doit estre prise selon la proporcion et le regart que ilz ont a amistié
          fraternel, et selon ce que ilz sont plus pres ou plus loing. </p>
      </div>
      <div type="chapitre" n="17">
        <head>Il determine de amistié de mariage.</head>
        <p> L'amistié qui est entre le mari et sa femme semble estre amistié selon nature. Car les
          gens sont plus ordenéz par nature a communiquer ensemble en mariage que en policie ou
          communité civile, de tant comme maison ou habiter et communiquer ensemble en maison est
          premier naturelment et plus neccessaire que n'est habiter ou communiquer en cité ou
          communité. Item, pour ce que procreacion de ligniee ou generacion est plus commune as
          bestes; et les autres bestes ont communicacion de masle et de femelle tant seulement pour
          cause de generacion ou procreacion de ligniee. Mais homme 
        <pb n="444"/>
         et femme ne habitent pas ensemble tant seulement pour ceste cause; mais avecques ce,
          pour les choses qui leur sont convenables en vie humainne. Car il puet apparoir tantost
          que les oeuvres de euls sont divisees et diverses, et sont autres oeuvres du mari et
          autres de la femme. Et par ce ont il souffisance ensemble en ce que chascun met ses
          propres oeuvres ou propres choses en commun proffit de tous les <num>.II.</num>. Et pour
          ce, en ceste amistié a profit et delectacion. Et aveques ce, se les mariéz sont bons et
          justes, tele amistié sera pour bien de vertu; car chascun de euls puet avoir vertu propre
          pour soy. Et de tele chose ils s'esjoïront et delicteront ensemble. 
        <pb n="445"/>
         Et le filz ou les enfans semblent estre cause que la conjunccion de ceste amistié soit
          ferme et estable. Et pour ce, les mariéz steriles ou brehaingnes se departent plus tost
          d'ensemble que les autres. Car les filz sont un bien commun as <num>.II.</num> mariéz.
          Mais querir en quelle maniere le mari et la femme doivent convivre et converser ensemble,
          et generalment comme un ami se doit avoir vers son ami, ce n'est autre chose que querir
          quel juste l'un doit faire a l'autre. Car l'en ne doit pas <num>.I.</num> meïsme juste ou
          faire une meïsme chose selon justice a son ami et a un estrange ou a celui avecques qui
          l'en est nourri et a son disciple. </p>
      </div>
      <div type="chapitre" n="18">
        <head>Il monstre comment accusacions et complaintes
          sont faites en amistiéz, et par especial en amistié selon equalité.</head>
        <p> Trois especes d'amistié sont en la maniere que il fu dit ou commencement. Et selon
          chascune de ces especes, les unes amistiéz sont en equalité et les autres en
          superhabondance. Car en amistié pour bien de vertu, les amis peuent estre bons equalment,
          et puet estre que l'un est meilleur que l'autre. Semblablement puet estre de ceuls qui
          sont amis delitables, et aussi de ceuls qui sont amis pour proffit; car il puet estre que
          ilz sont proffitables l'un a l'autre equalment ou differentement. Et en chascune espece,
          se ilz sont equalz, il convient que ilz soient equalment amables. Et que entre eulz soit
          equalité quant a amer l'un l'autre et quant a toutes choses que ami doit faire a ami. Et
          se ilz sont inequalz, il convient assigner aucune proporcion de amer l'un l'autre et de
          faire l'un pour l'autre selon la proporcion des superexcellences de l'un ou regart de
          l'autre. 
        <pb n="446"/>
         Mais accusacions, quereles et complaintes sont faites seulement ou mesmement et
          principalment en amistié qui est pour utilité. Et c'est chose raysonnable. Car ceulz qui
          sont amis pour bien de vertu, ilz sont tousjours prests de bien ouvrer et de bien faire
          l'un a l'autre; car c'est la proprieté et la nature de vertu et de ceste amistié. Et
          accusacions ne contencions ne sont pas entre telz genz qui contendent a faire l'un pour
          l'autre bien et plaisance. Car nul d'eulz ne vouldroit contrister celui qui l'aimme et qui
          bien le fait. Mais se il est aggreable et gracieus, il li rectribue en faisant le bien. Et
          se il advient que l'un d'eulz soit superexcellent en ce que il fait plus pour l'autre que
          l'autre ne fait pour lui, il ne accuse pas pour ce son ami; car son ami li fait ce que il
          appete et desire. Car l'un et l'autre appetent bien et honestey. Et entre ceulz qui sont
          amis pour delectacion ne sont pas souvent accusacions. Car se ilz s'esjoïssent et
          delictent a demourer et converser ensemble, chascun a ce que il appete quant a ce. Et se
          un d'eulz ne se delicte plus a demourer avecques l'autre, pour certain se il l'accuse de
          ce, ce semble une derision quant il est en sa puissance de non demourer ou converser
          avecques lui. Mais en amistié qui est pour utilité ou proffit, illeques sont les
          accusacions et les complaintes. Car ceulz qui usent l'un de l'autre chascun en son
          proffit, ilz ont tousjours mestier de plus que ilz ne reçoivent. Et cuident avoir moins de
          leur amis que il ne convenist. Et pour ce se complaingnent ilz, car ilz ne emportent pas
          tant de bien de leur ami come mestier leur fust et come ilz en sont dignes. Et d'autre
          partie, leur amis ne souffisent pas ne leur facultés a faire leur tant de biens et de
          proffis comme ilz eüssent mestier de recevoir. Et en la maniere que il est un juste ou
          droit non escript et l'autre est selon loy escripte et legal, semblablement de l'amistié
          qui est 
        <pb n="447"/>
         selon oportunité de proffit; une est morale et l'autre est legale. Et en teles amistiéz
          sont faites accusacions mesmement quant les amis ne veulent communiquer l'un a l'autre
          selon une meïsme amistié, et par ce se departent les amistiéz. Et d'amistié pour utilité
          legal, l'une est par convencion ou convenances des parties et comme en marchandant de main
          en main; et l'autre est plus liberal quant l'en donne a son ami temps de rendre. Mais
          toutesvoies, il confesse a rendre <hi rend="ital">
            <foreign xml:lang="la">quid pro quo</foreign>
          </hi>, chose pour chose. Et est la debte clere et manifeste et non pas en doubte. Mais la
          dilacion est faite par amiableté. Et pour ce est il ainsi d'aucuns telz que il ne convient
          pas que ilz en aient lectres ou que ilz requierent leur debte par justice; car ilz gardent
          l'un a l'autre legalité et tiennent convenances, et pour ce cuide l'en que il soient a
          amer. Et amistié pour utilité moral n'est pas en diz ou en convenances. Mais est comme un
          homme donne simplement a son ami ou a aucun autre. Et toutesvoies, il repute et li semble
          que il doie de son amy reporter tant ou plus, aussi comme se il ne li donnast pas
          purement, mais comme se il luy prestast. Et se celui qui reçoit ne retribue semblablement,
          l'autre le complaindra et l'acusera comme celui qui est cause de la dissolucion ou
          departie de tele amistié. Et tele chose avient pour ce que tous ou pluseurs veulent biens
          honestes. Mais neentmoins, en leur fais ilz eslisent biens utiles. Et faire a son ami
          proffit senz esperance de retribucion, c'est bien honeste. Et faire li proffit avecques
          tele esperance, c'est affeccion de bien utile. Et il appartient a celui qui a receü
          proffit et est puissant que il face retribucion selon ce que il est digne que elle soit
          faite et de son bon gré. Et celui qui ne veult faire tele retribucion, il ne doit pas
          souffrir que un autre li face proffit comme a ami; car il pecheroit des le commencement en
          ce que il recevroit proffit de celui de qui il n'appartient pas qu'il le reçoive; car se
          il l'avoit fait, il ne l'avroit pas receü comme d'ami ne l'autre ne li donnoit pas pour
          ly. Et donques, aussi comme en contract et en convenances l'en doit paier, semblablement
          en ce cas celui qui reçoit benefice doit retribuer. Et se il est puissant de rendre, il le
          doit aucunement confesser et faire entendre a celui de qui il reçoit. Car se il 
        <pb n="448"/>
         estoit impotent de rendre, l'autre ne reputeroit pas que il li deüst rien donner. Et
          pour ce, se il est puissant, il doit rendre. Et doit chascun au commencement entendre et
          prendre garde de qui il reçoit courtoisie. Et aveques ce, quelle chose il reçoit, afin que
          il soustine et reçoive tele chose ou il la refuse. Mais ici a une doubte; a savoir mon se
          la retribucion doit estre mesuree selon la quantité du proffit de celui qui reçoit, et se
          elle doit estre faite en resgardant a ce ou en resgardant au benefice ou proffit quant a
          celui qui le fait, et a son entencion. Et la cause de ceste doubte est car ceuls qui
          reçoivent telz profis, il dient et leur semble souvent que ce sont petites choses quant a
          ceuls qui leur font. Et que telz bienfaiteurs peuent legierement recevoir d'autres aussi
          grans biens ou plus grans. Et par ces <num>.II.</num> manieres ou causes, ilz desprisent
          ou font petis les proffis par euls receüz. Mais au contraire, il avient souvent que ceulz
          qui ont fait proffis a autres dient et reputent que ce leur estoient tres grans choses. Et
          que a poine eüssent il trouvé qui eüst tant fait pour eulz meïsme. Et avecques ce, ilz
          dient que ilz leur firent telz biens et que il leur secoururent en grans perilz et en
          grans neccessitéz et en teles choses. Nous diron donques que puisque l'amistié est pour
          utilité et proffit, verité est que le proffit du recevant est la mesure de la retribucion.
          Et la cause est car celuy qui reçoit, il a mestier de la chose et scet quel proffit il en
          a; et pour ce, il luy souffist se il retribue equal. Et donques doit il 
        <pb n="449"/>
         faire aussi grant aide a l'autre comme l'autre li fist, et li doit rendre autant comme
          il a receü de lui et plus; car c'est le mieulx. Mais en amistiéz qui sont selon vertu il
          n'a nulles accusacions. Car l'eleccion et la volenté de celui qui fait bien a son ami est
          aussi comme mesure de la retribucion, pour ce que de vertu et de meurs le principal est en
          eleccion. </p>
      </div>
      <div type="chapitre" n="19">
        <head>Il monstre comment accusacions sont faites es
          amistiéz qui sont selon inequalité.</head>
        <p> Es amistiéz qui sont selon superexcellence et es quelles les amis ne sont pas equalz,
          illeques a difference et descort quant chascun des <num>.II.</num>, c'est a savoir et le
          grant et le petit, se repute digne d'avoir plus grant bien que il n'a. Car par ce, quant
          il avient, est l'amistié dissolue et corrompue. Car en amistié vertueuse, celui qui est
          meilleur cuide et repute que il doie avoir plus de 
        <pb n="450"/>
         bien pour ce que au meilleur est deü plus de bien. Semblablement en amistié utile, celui
          qui est plus proffitable cuide que il doie recevoir plus de proffit. Car l'en ne dit pas
          que celui qui est inutile doie avoir equal a celui qui est utile. Car se les proffis qui
          viennent d'amistié n'estoient distribuéz selon la dignité des operacions et des merites,
          ce seroit faire comme ministracion par servitute et non pas par amistié. Car l'en cuide et
          repute que aussi comme ceulz qui contribuent leur pecunes pour mectre en marcheandise et
          qui plus y met plus y prent, que semblablement il doit estre en amistié. Mais les amis qui
          sont l'un indigent et plus povre que son ami et l'autre moins bon que le sien, il argüent
          au contraire et dient que il appartient a ami qui est bon et excellent que il pourvoie
          souffisanment a ses petis amis qui en ont mestier. Et dient ainsi: <q>« quel proffit seroit
          ce estre ami a un puissant et riche qui ne recevroit nul bien de luy? »</q> Et semble que
          l'une et l'autre partie ait droit et se justifient asséz. Et que il convient plus tribuer,
          baillier ou donner et a l'un et l'autre selon droite amistié, mais non pas de une meïsme
          chose. Car a celui qui est superexcellent en bien, l'en li doit donner plus de honeur. Et
          a celui qui est indigent ou souffreteus, l'en doit donner plus du gaaing ou du profit. Car
          honeur est la retribucion deüe pour vertu et pour benefice donneé. Mais gaaing ou proffit
          est aide contre indigence ou besoing. Et en tele maniere semble il estre fait es
          urbanités, c'est a dire es gubernacions des citéz. Car l'en ne honeure pas celui qui ne
          fait onques bien a la communité. Mais a celui qui bien fait a la communité, l'en ly donne
          bien commun; et honeur est bien commun. Car il n'est pas convenable que une meïsme
          personne soit des biens communs et enrichi et honoré. Et d'autre partie, nul ne
          soustendroit pascienment que l'en li feïst moins en toutes choses. Et pour ce l'en baille
          et actribue les honeurs a celui qui donne et expose de ses pecunes pour la communité. Et a
          celui qui est povre ou diminué en pecunes pour la communité, l'en ly fait dons utiles. Et
          semblablement, amistié est sauvee et gardee comme dit est par ce que chascun fait a
          l'autre selon ce qui est digne d'estre fait, car adonques est equalité. Et en ceste
          maniere doit l'en faire quant les amis sont inequalz, c'est a savoir que celui qui a esté
          plus proffitable en donnant de ses pecunes ou en aucune autre operacion vertueuse, l'en li
          doit retribuer et faire pour ly ce que l'en puet. Car amistié requiert retribucion
          possible et non pas selon ce que il fust digne d'estre fait; 
        <pb n="451"/>
         pour ce que ce ne pourroit estre en tous benefices, si comme il est des honeurs que nous
          devon as dieux et a noz parens; car nul ne leur peut onques retribuer chose condigne ou
          equivalente. Mais toutesvoies, celui qui les sert et honeure selon sa puissance, il est
          vertueus. Et pour ce semble il que il ne loist pas au filz abneer son pere, mais il loist
          bien au pere abneer son filz. Car celui qui doit est tenu a rendre, et se il ne puet faire
          chose condigne ou rendre equivalent selon ce que il a receü, donques il demeure tousjours
          debteur. Mais ceulz a qui l'en doit, ilz ont puissance de delaissier et quicter leur
          debteur. Et donques il loist au pere relenquir son filz. Et avecques ce par aventure, nul
          des <num>.II.</num> ne se doit departir l'un de l'autre ne abneer l'un l'autre, se ce
          n'estoit pour superexcellence en malice. Car senz l'amistié naturele qui est entre eulz,
          aveques ce est ce chose humaine que ilz ne denoient pas ou refusent l'un l'autre aide et
          subside. Et se l'un de eulz estoit mauvais, l'autre devroit fuir ou differer a lui
          ministrer du sien; car pluseurs sont qui veulent bien recevoir des biens de fortune et
          fuient a bien faire, aussi comme se c'estoit chose inutile. Et en tant soit dit de ces
          choses.</p>
        <p> Ci fine le <num>.VIII.</num>e livre d'<title>Ethiques</title>. </p>
        
      </div>
      </div><pb n="452"/>
      <div type="livre" n="IX">
        <head>Et ci aprés commencent les titres du .IX.e livre ouquel  il determine
          des proprietés d'amistié. Et contient .XVI. chapitres. Ci commence le .IX.e livre d'ETHIQUES. </head>
        <div type="chapitre" n="1">
        <head>Il monstre par quoy et comment
          amistié puet estre gardee.</head>
        <p> En toutes amistiés de personnes dessemblables ou non pareilles, faire retribucion a
          chascun selon proporcion est ce qui fait equalité et par quoy amistié est sauvee en la
          maniere que il fu dit devant, que justice est gardee en communicacion politique quant l'en
          fait au cordouennier retribucion condigne pour ses chaucemens et au drapier pour ses draps
          et ainsi as autres. Mais en telles commutacions est trouvee une mesure commune. Et a ceste
          mesure toutes teles choses sont raportees et par elle sont mesurees. Et en amistié aucune
          fois l'amant accuse l'amé pour ce que il aime plus que il n'est amé. Et puet avenir que il
          n'a en soy chose pour quoy il doie restre amé. Et moult de fois avient que celui qui est
          amé accuse l'amant de ce que il li promet pluseurs choses et rien ne parfaict. Et teles
          choses aviennent quant l'un aime pour delectacion de son ami et l'autre pour avoir proffit
          du sien. Et quant l'amistié est pour ces choses et il ne les treuvent pas ou reçoivent
          tous <num>.II.</num>, adonques est l'amistié dissolue et roupte; puisque les choses ne
          leur sont faites pour lesqueles ilz amoient. Car ilz n'amoient pas l'un l'autre
          principalment, mais ilz amoient les choses qui lors estoient et ne durent plus. Et pour
          ce, les amistiés sont teles et ne durent plus. Mais amistié qui est selon bonnes meurs est
          amistié selon soy et est permanente et durable, si comme il fu dit devant. 
        <pb n="453"/>
        Et quant il avient que a telz sont faites par leurs amis autres choses que ilz ne
          appetoient et esperoient, adonques ilz contendent avecques eulz et est l'amistié turblee.
          Et quant aucun tel ne a ce que il appetoit et desiroit, c'est semblable comme se son ami
          ne li avoit rien fait. Si comme une foiz avint du cytoulëeur ou joueur de la harpe, auquel
            <num>.I.</num> autre promist que tant miex joueroit ou sonneroit, tant plus de bien li
          feroit. Et quant vint au matin que le juglëeur actendoit et requeroit les promesses,
          l'autre li respondi et dist que il li avoit rendu delectacion pour delectacion. Et donques
          se il estoit ainsi que chascun de eulz vousist tele chose, lors chascun a ce que il li
          souffist. Mais se l'un vouloit delectacion et l'autre queroit et actendoit proffit et
          gaaing et l'un a ce que il vouloit et l'autre non, adonques n'est pas la chose bien
          proporcionnee selon communicacion d'amistié. Car en tele amistié, chascun a son entente as
          choses de quoy il a mestier, et donne ou fait courtoisie pour la grace et pour la fin
          d'avoir teles choses. Mais ordener la dignité ou quantité de la retribucion ou
          recompensacion appartient a celuy qui premier donne ou a celui qui premier prent. Et
          semble que celui qui donne octroie a l'autre l'auctorité de estriver, jugier et taxer la
          recompensacion. Et dit l'en que Pythagoras le philosophe vouloit que il fust ainsi fait;
          car quant il enseignoit ses disciples, il leur commandoit ou monstroit que chascun le
          honorast et li feïst dons et graces en tele quantité et maniere comme il li sembleroit
          digne d'estre fait selon ce que il avoit apris, et tant en recevoit Pythagoras. Et en
          teles choses il souffist a aucuns que il leur soit ainsi fait, car la recompensacion est
          deüe a l'omme. Et ceuls qui prennent argent ou autre chose avant que ilz facent, et aprés
          ilz ne font rien des choses que ilz ont dites et promises, il est bien convenable que ilz
          soient mis en accusacions pour la superhabondance de leurs promesses; car ilz ne parfont
          pas ce que ilz promectent. Et a ainsi faillir sont aucunement contrains les Sophistes; car
          pour tout quanque ilz scevent, qui les cognoistroit l'en ne leur donroit argent, et pour
          ce prennent ilz le louier devant. Et est chose bien convenable que ilz soient mis en 
        <pb n="454"/>
         accusacions par ceulz de qui ilz ont receü louier et puis ne ont rien fait. Et de ceulz
          qui donnent non pas pour promesse de retribucion ou d'autre ministracion, mais donnent
          devant a leur amy pour ly meïsme, entre telz ne a nulle accusacion, si comme il fu dit
          devant; car tele amistié est selon vertu, et est la retribucion a faire selon l'eleccion
          et la bonne affeccion du donnant; car tele chose appartient a amistié et a vertu. Et ce
          doit estre gardé quant a ceuls qui communiquent et enseignent philosophie, car la dignité
          et la valeur de philosophie ne puet estre mesuree a pecunes, pour ce que l'en n'en
          pourroit faire pris equivalent. Mais par aventure, a ceuls qui ont enseigniee tele chose,
          l'en leur doit rendre ce qui souffist; si comme l'en fait as dieux et a ses parens. Et se
          entre aucuns amis avoit donacion qui ne fust pas de tele maniere, mais fust principalment
          en entencion d'aucune chose recevoir, il convendroit, par aventure, que la retribucion
          fust fait telement que elle semblast a tous deux estre faite selon ce qui est digne. Mais
          se il avient que il ne soit ainsi, adonques celui qui premier prent doit ordener la
          qualité et la quantité de la retribucion. Et ce n'est pas seulement neccessaire, mais est
          chose juste, premierement, car en tele quantité comme un a eü d'aide et de proffit ou de
          delectacion de l'autre, tant li doit il retribuer. Et celui qui a receü scet mieulx
          estimer la dignité et la valeur de tele chose que ne scet celui de quy il l'a receüe.
          Item, il semble que il soit fait en ceste maniere en vendre et acheter. Item, en aucuns
          lieux sont teles loys, que l'en ne fait nulle venjance ou retraictement de convencions ou
          contracts volontaires; car qui baille la chose a autre et le croit, il semble bien
          convenable que l'autre ait le jugement de la recompensacion; car les loys estiment ou
          supposent que celui a qui est octroié l'estimacion en doit plus justement ordener que
          celui qui li octroie. Item, moult de choses sont qui ne sont pas prisees equalment de
          ceulz qui les ont, et de ceulz qui les veulent prendre et avoir. Car communelment 
        <pb n="455"/>
         as genz, leur propres choses et celles que eulz donnent leur semblent moult dignes et de
          grant valeur. Mais toutesvoies, la retribucion doit estre faite a tant comme les prenans
          ou recevans le ordennent. Et par aventure, il ne convient pas a prisier la retribucion en
          tant comme il semble a celui qui a receüe la chose pour le temps que il la possiet, mais
          en tant comme il la prisoit avant que il la eüst. </p>
      </div>
      <div type="chapitre" n="2">
        <head>Il determine aucunes questions, a savoir comment l'en est plus ou moins tenu a diverses personnes.</head>
        <p> Teles choses come nous diron ont en eulz doubte et fait l'en de ce questions; si comme a
          savoir mon se l'en doit a son pere actribuer tous benefices et obeïr a ly en toutes
          choses. Ou se le filz, quant il est malade, devroit plus obeïr au medicin; ou se il estoit
          homme d'armes, se il devroit plus obeïr a l'ordenance du capitaine de l'ost que a son
          pere. Item, semblablement est question se l'en doit ministrer benefice plus a son amy que
          a un autre qui est bon et vertueus. Item, a savoir mon se l'en doit plus rendre grace et
          retribucion a son bienfaicteur, ou donner a son amy, ou cas que l'en ne pourroit faire a
          tous les deux. Et determinner toutes teles choses certainement ne est pas legier a faire;
          car il ont moult de differences et en toutes manieres comme en grandeur et en petitesce et
          en estre honeste, et en estre neccessaire plus ou moins. Et n'est pas doubte que en toutes
          teles besoignes l'en ne doit pas rendre ou faire toutes choses a un meïsme. Et quant au
          plus ou communelment, les benefices sont a rendre et est l'en tenu a ce plus que a donner
          a ses amis; tout ainsi comme l'en est tenu a rendre ce que l'en a receü en prest 
        <pb n="456"/>
         plus que a donner a son amy. Mais par aventure ce n'est pas tousjours a garder ne en
          tous cas. Si comme se aucun avoit esté delivré des larrons et de peril de mort par un
          autre quelconques. Et cestui qui ainsi fu delivré fust obligié a un autre en certaine
          somme; a savoir mon, se par ceste somme il devroit delivrer celui qui le delivra
          autrefois, posé que il soit en cas semblable. Ou se il devroit poier ou delivrer son
          crediteur qui l'en requiert, ou se il devroit secourir a son pere et le delivrer des mains
          des larrons se il y estoit. Car il sembleroit que il fust plus tenu a son pere que a soy
          meïsmes. Et donques la conclusion universelment dite, c'est a savoir, que la chose deüe
          doit estre rendue, est a moderer. Car se la pure donacion superexcedoit en bien de vertu
          ou en neccessité, l'en y devroit decliner. Item, aucunes foiz puet 
        <pb n="457"/>
         avenir que l'en ne doit pas retribuer equal au benefice devant fait; si comme quant
          aucun fait courtoisie liberalment a <num>.I.</num> autre lequel il scet et cognoist estre
          bon et vertueus. Et donques se le vertueus cuide que l'autre soit mauvais et indigne, il
          n'est pas tenu a lui faire retribucion. Item, aucunes fois avient que a celui qui a
          presté, il n'est pas convenable que l'en li represte autre fois. Car puet estre que il
          presta a un bon homme seulement pour l'esperance que il avoit de gaaignier en faire tel
          prest. Et le bon homme n'a onques esperance de gaaignier rien du mauvais. Et donques se la
          verité est tele que l'autre soit mauvais, il n'est pas equalment ou aussi digne que l'en
          li preste comme le vertueus estoit digne que l'en li prestast. Et se en verité il n'est
          pas mauvais, mais toutesvoies le vertueus cuide que il soit mauvais, neent moins il ne
          semble pas que le vertueus face aucun inconvenient se il ne li represte. Et par les choses
          dessus dites appert ce qui a esté dit pluseurs 
        <pb n="458"/>
         fois, c'est a savoir que les raisons qui sont vers les passions et vers les accions
          humaines ne pueent pas estre determinees semblablement par tout, si comme non pueent les
          choses vers lesqueles sont teles passions et accions humaines. </p>
      </div>
      <div type="chapitre" n="3">
        <head>Il determine comment l'en doit rendre differentes choses a diverses personnes.</head>
        <p> Ce n'est pas chose inmanifeste ou obscure que l'en ne doit pas rendre ou faire a tous
          une meïsmes choses et non pas a son meïsme pere. Aussi comme a Joves ou Jupiter l'en ne li
          fait pas touz sacrifices. Car l'en doit autres choses actribuer a ses parens et autres
          choses a ses amis et autres a ses bienfaicteurs. Et a chascun les choses qui li sont
          propres et convenables, l'en li doit actribuer. Et semble que en ceste maniere les genz le
          seulent faire; si come il appert as noces ou ilz appellent leur cousins et ceuls de leur
          parenté et qui sont d'un lignage. Et ont les genz estimacion que as traictiéz des mariages
          se doient pour ce assembler ceulz qui sont d'un lignage. Et semble que il conviengne
          mesmement faire a ses parens souffisance quant est de nourrissement, et ce doivent faire
          les filz a leurs parens aussi comme a ceulz qui leur sont cause de estre et de leur
          substance. Et sont mieulx tenuz administrer tele souffisance a leur parens que a eulz
          meïsmes. Et avecques ce, l'en doit honeur a ses parens aussi comme l'en le doit as dieux.
          Mais tout honeur 
        <pb n="459"/>
         ne leur est pas deü; car aussi ne doit l'en pas faire un meïsme honeur au pere et a la
          mere, ne au pere ne doit l'en pas le honeur que l'en doit a un sage; come a son docteur ou
          maistre ou tel comme l'en doit au capitaine ou gouvernëeur d'un ost. Mais l'en doit au
          pere honeur paternel et a la mere honeur maternel, et ainsi des autres.</p>
        <p> Mais avecques ce,
          a tout vieil homme ou ancien l'en ly doit faire reverence selon ce que il appartient a son
          aage, si comme en soy lever ou encliner contre eulz ou en teles choses. Item, a ses amis
          et a ses freres l'en leur doit confiance et communicacion de tous ses biens. Item, a ses
          cousins et a ceuls qui sont de son lignage et a ceulz qui sont de sa cité et a tous
          autres, l'en doit tousjours tempter et faire diligence de actribuer et faire a chascun les
          choses qui li doivent estre faites et actribuees, selon sa proprieté et selon sa vertu ou
          selon usage. Et quant est a ceuls qui sont d'un gerre ou d'une maniere, le jugement est
          aaisié et legier a faire. Mais quant est a ceulz qui sont de gerres ou manieres
          differentes, il est plus fort a jugier. Et toutesvoies, 
        <pb n="460"/>
         l'en ne se doit pas pour ce departir de la regle desus dite ne la delaissier. Mais doit
          l'en determiner et faire en teles choses le mieulx que l'en puet. </p>
        
      </div><pb n="462"/>
      <div type="chapitre" n="4">
        <head>Il traicte comment amistiés sont dissolues ou deffaites.</head>
        <p> Une doubte est quant est des gens qui ne demeurent pas en la condicion selon laquelle
          ilz estoient faiz amis, a savoir mon se par ce les amistiéz que l'en avoit a telz genz
          sont dissolues ou rouptes. Et la response est, quant est de ceuls asquelz l'en a amistié
          pour proffit ou pour delectacion, que ce n'est pas inconvienient ou merveille se tele
          amistié est dissolue et se depart quant telz genz ne font plus profit ou delectacion; car
          ceuls qui les amoient estoient principalment amis des choses devant dites. Et pour ce,
          quant teles choses deffaillent et cessent pour lesqueles ilz estoient amis, il s'ensuit
          par raison que ilz ne aiment plus les personnes. Et quant il avient que un faint amer
          l'autre pour bonnes meurs et pour vertu, et l'autre apparçoit que il l'amoit pour proffit
          ou pour delectacion, adonques il l'accuse; car amistiés sont de pluseurs differences, si
          comme nous avon dit devant. Et se ilz sont amis non pas semblablement ou en une espece
          d'amistié et ilz cuident estre amis semblablement; adonques se aucun des deux est deceü
          pour ce qu'il cuide estre amé de tele amour et non est, et se l'autre n'est en rien cause
          de ceste decepcion, lors cestui doit causer et accuser soy meïsmes. Mais se il est ainsi
          deceü par la simulacion et par la ficcion de l'autre, adonques est ce chose juste que il
          accuse celui qui l'a deceü. Et est moult plus a accuser que ne sont ceulz qui corrumpent
          ou faussent la monnoie. Car de tant comme tele malignité est vers choses plus honorable
          que n'est monnoie, c'est a savoir vers vertu, de tant est l'operacion plus mauvaise. Et se
          aucun accepte un autre pour ami comme bon et vertueus, et aprés il soit fait mauvais et
          appere estre tel a celui qui l'avoit accepté pour ami, a savoir mon se il le doit plus
          amer. Et est la response que non, et que ce n'est pas possible selon raison; premierement,
          car il n'est pas vray que toute chose soit amable ou a amer, mais tant seulement bien.
          Item, il ne convient pas amer <num>.I.</num> mauvais, car l'en ne doit pas estre semblable
          a mauvais; et un semblable est amy a son semblable, si comme il fu dit devant. Et donques
          a savoir mon se tele amistié doit estre tantost 
        <pb n="463"/>
         dissolue et cesser, la response est que non pas en tous ou quant a tous. Mais seulement
          quant a ceulz qui sont incurables et incorrigibles de leur malice pour leur mauvaistié.
          Car quant a ceuls qui peuent estre adreciéz et reduiz a vertu, l'en leur doit plus aidier
          a recouvrer bonnes meurs que a recouvrer leur substance ou leurs biens, de tant comme
          vertu est plus propre a amistié que ne sont pecunes. Et se un de <num>.II.</num> amis
          demeure en son estat premier senz proffiter et l'autre proffite et soit fait grandement
          vertueus en tant que il differe moult en vertu et passe grandement l'autre; a savoir mon
          se cestui qui est moult vertueus usera encore de l'autre comme de son amy ou comme a son
          amy. La response est que il ne avient pas que tel use de l'autre ou se porte vers luy
          comme amy vers autre; et c'est manifeste et cler mesmement de ceuls qui sont en grant
          distance quant a ce. Si comme il est es amistiés qui commencent des enfance. Car se l'un
          demeure tousjours enfant en pensee et en meurs et l'autre soit fait tres bon et tres
          vertueus, ilz ne seroient plus amis, ne unes choses ne leur plairoient pas, ne ilz ne se
          delicteroient ou tristeroient pas en unes meïsmes choses, ne eulz ne pourroient avoir
          ensemble delectacions ou tristeces en unes choses. Et senz ce l'en ne puet estre amis; et
          de ce fu il dit devant. Mais quant l'amistié est dissolue et cessiee vers aucun, a savoir
          mon se doit avoir et contenir vers luy en rien plus familiairement que se il n'eüst onques
          esté amy. La response est que il convient avoir memoire de l'acoustumance passee. Et en la
          maniere que nous cuidon que il conviengne donner ou faire a ses amis plus que as
          estranges, aussy convient il aucune chose actribuer et faire a ceulz qui ont esté amis
          pour cause de l'amistié devant faite. Toutesvoies, se ainsi n'estoit que l'amistié fust
          dissolute et departie pour cause de superhabondance de malice. </p>
      </div>
      <div type="chapitre" n="5">
        <head>Il determine comment les bons font les oeuvres de amistié a eulz meïsmes et as autres.</head>
        <p> Les choses amiables ou que l'en fait a ses amis et par lesquelles il semble que les
          amistiés soient determinees, viennent des choses amiables que l'en 
        <pb n="464"/>
         fait a soy meïsme. Et les sages dient et supposent celui estre amy qui veult a son amy
          bonnes choses ou qui apperent estre bonnes et qui les oeuvre ou fait. Et ce veult ou fait
          pour grace de son amy ou qui veult son amy estre et vivre, et ce veult pour la grace de
          luy. Et tele affeccion ont les meres a leur enfans, et les gens a leur amis, ou temps que
          ilz ont a eulz aucune offense. Et les autres dient celui estre amy avecques lequel l'en
          convit et converse. Et dient que celui est amy qui eslit unes meïsmes choses que son amy
          eslit et qui s'esjoïst et delite et a compassion et tristece en unes meïsmes choses comme
          fait son amy. Et tele chose ont meïsmement les meres ou regart de leur enfans. Et ainsi
          amistié est determinee selon aucune de ces choses. Et toutes teles choses le vertueus a
          quant a soy meïsme, et les autres qui en sont vertueus les ont aussi en tant comme il
          cuident estre vertueus. Car vertu et homme vertueus, c'est la mesure de chascun bien
          humain, si comme il est dit devant. Et cestui qui est vertueus se consent et s'acorde a
          soy meïsme et appete ou desire unes meïsmes choses selon chascune partie de son ame. Et
          veult et oeuvre le vertueus a soy meïsmes choses bonnes et qui apparent bonnes; car il
          appartient a celui qui est bon labourer et faire bien. Et ce fait il pour la grace de soy
          meïsmes; car il le fait pour la grace de la partie intellective. Et il semble que chascun
          homme ait son entendement ou son ame intellective. Et veult le vertueus vivre et sa vie
          estre sauvee et gardee, et 
        <pb n="465"/>
         mesmement quant a la partie de luy en laquelle est sens ou sagesce. Car estre et vivre
          selon celle partie, c'est le bien du vertueus; et chascun veult biens a soy meïsmes. Item,
          se il povoit estre et fust ainsi que il fust mué et fait autre substance ou autre chose,
          il ne esliroit pas que celle chose laquele il seroit fait eüst touz biens. Item, Dieu a
          maintenant de present bien parfait, et ce que il a ou que il est aucune fois, il l'a et
          l'est tousjours. Et il semble que chascun homme soit son entendement ou simplement ou
          mesmement plus que autre partie. Et tel vertueus veult convivre avecques soy meïsme. Et ce
          fait il delitablement, car les memoires des oeuvres que il a faites li sont delictables.
          Item, les esperances des biens avenir que il fera et avra li sont delictables, et de
          present il a en sa pensee speculacions et consideracions dignes et nobles. Item, il a
          compassion mesmement de soy meïsme. Et se condelicte mesmement a soy meïsmes. Car a toutes
          les parties d'ame qui sont en luy, une meïsme chose est triste et une meïsme est
          delitable. Et 
        <pb n="466"/>
         n'est pas une chose delictable a une partie et autre chose a l'autre. Et pour ce, il ne
          fait chose de quoy il se repente. Et donques appert que le vertueus a toutes les choses
          dessus dites ou regart de soy meïsme. Et a son amy l'en se doit avoir comme a soy meïsme.
          Car a chascun amy, son amy est comme autre soy meïsme. D'autre partie, amistié est quant
          as choses dessus dites, et ceulz sont amis ensemble qui ont teles choses. Mais a savoir
          mon, se l'en a a soy meïsmes amistié ou non, nous laisseron quant a present ceste
          question. Et semble que amistié soit la ou l'en treuve <num>.II.</num> ou pluseurs choses
          dessus dites. Item, car quant l'en parle de superhabondance d'amistié, l'en fait
          comparoison et similitude a l'amistié que l'en a a soy meïsmes. </p>
      </div>
      <div type="chapitre" n="6">
        <head>Il determine comment les mauvais ne font pas bien les oeuvres d'amistié, ne a eulz meïsmes ne a autre.</head>
        <p> Il semble que les choses amiables ou oeuvres d'amistié soient en pluseurs gens, et que
          ilz les aient ja soit ce que ilz soient mauvais, mais ilz participent 
        <pb n="467"/>
         en teles choses tant seulement en tant comme ilz plaisent a eulz meïsme et que ilz
          cuident estre bons. Car ceulz qui sont tres mauvais, felons et pervers, teles choses ne
          sont pas en eulz, ne ilz ne leur semble, et a peu que il n'est ainsi de ceulz qui sont
          mauvais et non pas tres mauvais. Car les mauvais sont differens de eulz meïsmes et ont
          concupiscence d'unes choses selon la partie sensitive et veulent autres choses selon la
          partie intellective. Et ce sont les incontinens lesquelz, en lieu des choses qui leur
          semblent bonnes selon raison, ilz eslisent choses qui leur sont nuysibles. Et les uns le
          font pour ce que teles choses nuysibles leur sont delictables. Et les autres pour paour de
          labour et par peresce se departent et delaissent a faire les choses qui leur semblent
          selon raison estre bonnes. Et ceuls qui ont fait moult de maulx tresgrans et tres durs et
          qui pour ce sont haïs presque de tous, ilz fuient vivre et leur ennuye de leur vie, en
          tant que aucuns telz se occient eulz meïsme. Et les mauvais quierent compaignie et genz
          avecques lesquelz ilz puissent demourer et converser et fuyent eulz meïsmes. Car quant ilz
          sont a eulz et seulz, ilz se recordent de pluseurs maulz griefz et grans lesquelz ilz ont
          fais ou temps passé et pensent et cuident que ou temps a venir ilz en feront et
          souffreront d'autres telz. Et quant ilz sont en compaignie et avecques autres, ilz
          oublient teles choses. Car puisque ilz n'ont en eulz chose qui soit amable ou digne
          d'estre amee, ilz ne peuent avoir amyableté a eulz meïsmes. 
        <pb n="468"/>
         Et telz mauvais ne ont esjoïssement ne compassion quant a eulz meïsmes; car leur ame est
          en contencion et comme en bataille contre eulz; pour ce que quant tel mauvais se depart ou
          delaisse aucune delectacion, il a de ce tristece pour la malice a laquelle est enclin son
          appetit sensitif. Et en ce delaissier il se delicte selon l'appetit intellectif. Et l'une
          partie de l'ame le trait et tire de ça et l'autre de la, aussi comme font choses qui se
          descordent et sont contraires. Et posé que il ne soit pas possible que un homme ait
          delectacion et tristece ensemble, toutesvoies quant le mauvais a eüe delectacion il a
          tantost aprés tristece et ne vousist pas avoir ensuy teles delectacions; car les mauvais
          sont raëmplis de penitude ou de penitence ou de repentance. Et ainsi appert que le mauvais
          n'est pas disposé quant a soy meïsmes amiablement; car il n'a en soy chose amable ou qui
          soit d'amiableté. Et donques, comme soy avoir et estre disposé en ceste maniere senz
          amiableté a soy meïsmes soit une chose tres mescheante et tres miserable, il s'ensuit et 
        <pb n="469"/>
         appert que l'en doit bien fuir et eschiver malice et vice a tresgrant effors. Et doit
          l'en essaier, tempter et labourer a tout pener et par toutes voies estre bon et vertueus.
          Et par ce l'en se avra bien et sera l'en disposé amiablement a soy meïsmes. Et sera l'en
          par ce ami a autre. </p>
      </div>
      <div type="chapitre" n="7">
        <head>Il traicte de benivolence.</head>
        <p> Benivolence a similitude a chose amiable et semble estre amistié. Mais ce n'est pas
          amistié, car l'en puet avoir benivolence as genz que l'en ne cognoist. Item, elle puet
          estre oculte et latente et non pas apparente. Et amistié n'est pas ainsi, et ces choses
          ont esté dites devant. Et benivolence n'est pas amacion; car elle ne a pas en soy
          discencion ne appetit. Et ces choses ensuivent amacion, ou il sont en elle. Item, amacion
          est faite par acoustumance. Et benivolence est faite tantost et soudainement, si comme il
          appert en joustes ou en luctes ou en choses semblables; car si tost comme les genz les
          voient en champ, aucuns ont benivolence et desirent victoire as uns plus que as autres.
          Mais pour ce ne leur font pas aide; car, comme dit est, tele benivolence vient
          soubdainnement et ceulz qui l'ont aimment superficialment et foiblement. Et semble que
          benivolence est commencement d'amistié en la maniere que la delectacion ou plaisance a
          regarder une femme est commencement de la amer. Car communelment nul ne aime une femme se
          il n'a eü devant delectacion ou plaisance en sa biauté ou en elle autrement. Et posé que
          il ait plaisance en sa biauté, il ne s'ensuit pas pour ce que il l'aime. Mais adonques est
          ce signe d'amistié se quant elle est absente il desire forment sa presence, et se quant il
          la voit il a grant concupiscence et grant plaisance de sa presence. Et ainsi nulles gens
          ne pueent estre amis se ilz ne ont premierement entre eulz benivolence. Mais aucuns pueent
          bien avoir ensemble benivolence 
        <pb n="470"/>
         et si ne sont pas amis; car les genz souhaitent ou desirent bien a ceulz a qui ilz ont
          benivolence. Mais c'est tant seulement de volenté, car ilz n'en mectent riens a oeuvre et
          ne sont pas pour euls en riens perturbés ou courrouciéz se il avient que ilz aient mal. Et
          pour ce, a parler par similitude, l'en puet dire que benivolence est amistié oyseuse. Mais
          quant elle dure longuement et elle vient en acoustumance, adonques elle trespasse oultre
          et est transmuee et convertie en amistié. Mais ce n'est pas en amistié qui est pour
          proffit, ne en celle qui est pour delectacion; car benivolence n'est pas faite ou n'a pas
          lieu en teles amistiéz. Car quant celui qui a receü benefice de proffit retribue
          benivolence pour le proffit que il a receü, il fait chose juste et appartenant. Mes se il
          veult que aucun face bonnes oeuvres pour l'esperance que il a de recevoir de luy
          habondance de proffit, il ne semble pas que il ait benivolence a celui mais a soy meïsme.
          Si comme nous dison que celui n'est pas vray amy qui procure le bien d'un autre pour
          l'usage et le proffit que il actent a avoir de luy. Mais du tout et universelment,
          benivolence est vers aucun pour cause de vertu ou d'autre bien que l'en cuide estre en
          luy; si comme quant il appert bon et juste ou fort selon la vertu de fortitude, ou que il
          a aucune autre condicion qui est a loer. Si comme nous avon dit tantost devant de ceulz
          qui sont en champ pour jouster ou pour lucter. </p>
      </div>
      <div type="chapitre" n="8">
        <head>Il determine de concorde.</head>
        <p> Et concorde semble estre chose amiable et appartenant a amistié. Et pour ce, concorde
          n'est pas <hi rend="ital">omodoxie</hi>, c'est a dire, estre d'un opinion. Car telz qui ne
          cognoissent l'un l'autre sont d'un opinion. Item, concorde n'est pas quant pluseurs qui
          s'entrecognoissent se consentent en quelconque chose et sont d'un opinion, si comme ceulz
          qui se consentent et tiennent un opinion des 
        <pb n="471"/>
         mouvemens du ciel ou d'autre speculacion; car acorder soy en teles choses ne resgarde
          pas amistié. Mais l'en dit que les citéz sont en concorde quant il ont un consentement des
          choses qui leur sont conferentes et proffitables. Et quant ilz eslisent unes meïsmes
          choses et oeuvrent de commun consentement les choses que ilz cuident estre bonnes. Et
          donques est concorde vers choses ouvrables ou faisables par nous. Et convient que ce
          soient choses grandes. Et avecques ce que ces choses touchent et resgardent ou
          appartiennent as <num>.II.</num> qui sont en concorde ou a tous generalment; si comme
          quant il semble a tous ceulz d'une cité ou d'une communité que c'est bien que leurs
          princes soient fais par eleccion, ou se il leur semble que c'est bon de eulz combatre
          contre une autre cité. Ou quant tous veulent que un tel soit leur prince et il li plaist,
          et s'i consent. Et quant l'un et l'autre veult pour soy la seigneurie, adonques est
          contencion, si comme il est escript ou livre appellé <title>Formissa</title> ouquel est
          dit que quant chascun veult avoir tout le bien pour soy lors n'y puet il avoir concorde.
          Mais quant ilz se consentent en une chose, si comme quant il plaist au pueple que les tres
          bons, excellens et vertueus aient seigneurie et princee, ainsi ont tous ce que ilz
          appetent et desirent et sont en concorde. Et semble que amistié politique n'est autre
          chose que concorde; et ainsi le dit l'en des citoiens, que ilz sont amis quant ilz sont a
          acort des choses qui sont proffitables et convenables a vie politique. Et tele concorde, 
        <pb n="472"/>
         comme nous avon dite devant, est en gens bons et vertueus; car telz ont concorde chascun
          a soy meïsme et l'un avecques l'autre, et sont leur volentés touzjours en unes choses, si
          comme l'en puet dire. Car les volentéz de telz genz sont permanentes et ne se transmuent
          pas ou transfluent si comme fait Eurippus. Car il veulent choses justes et conferentes ou
          proffitables et les appetent communelment. Mais ce n'est pas possible que les mauvais
          aient concorde se ce n'est en peu de choses et peu souvent en la maniere que ilz ne peuent
          estre amis fors un peu. Et la cause est car ilz appetent superhabondance en proffis et
          sont deffaillans ou veulent moins avoir des labours et moins faire de ministracions en
          services et en proffiz. Et donques quant chascun de eulz veult teles choses, il met grant
          diligence a les pourchacier et a empeechier son prouchain a fin que il ne les ait. Et
          ainsi est concorde perdue entre eulz, car il ne gardent pas le bien commun qui doit estre
          entre eulz. Et par ce avient souvent que ilz ont contencions ensemble et veulent
          contraindre l'un l'autre a faire justice pour ce que ilz ne la font de franche volenté.
        </p>
      </div>
      <div type="chapitre" n="9">
        <head>Il traicte de beneficence en
          monstrant que les bienfaiteurs aimment plus leurs beneficiés que les beneficiés ne aimment
          leur bienfaiteurs.</head>
        <p> Les bienfaiteurs aiment plus leur beneficiés que les beneficiés ne aimment ceuls qui
          leur ont bien fait. Mais pour ce que il est ainsi de fait et semble que 
        <pb n="473"/>
         ce ne soit pas selon raison, l'en seult faire question pour quele cause ce est. Et
          semble a pluseurs que la cause est pour ce que les beneficiés doivent, et leurs
          bienfaiteurs sont ceuls a qui ilz doivent. Et donques en la maniere que il est en prestz
          que ceulz qui doivent vouldroient que ceulz a qui ilz doivent ne fussent pas en vie, et
          ceulz qui ont presté ont cure et solicitude que la vie de leur debteurs soit sauvé,
          semblablement ceuls qui ont bien fait veulent que ceulz vivent a qui ilz ont bien fait
          pour gaaignier et recevoir de eulz graces et retribucions. Et ceulz qui ont receü le bien,
          il ne leur chaut se ilz ne rendent graces ou retribucion. Et disoit Epythamus le poëte que
          par aventure aucuns assignoient ceste raison qui regardoient a la malice des genz et
          semble estre par malice humaine. Car moult de genz ne ont memoire ne souvenance des biens
          que l'en leur a faiz, et appetent plus bien recevoir que bien faire. Mais il semble que de
          la chose proposee soit une autre cause 
        <pb n="474"/>
         plus naturele. Et n'est pas semblable en cest propos et en ce que dit est de ceulz qui
          prestent; car vers telz et en tel fait comme tel n'est pas amacion ou fait d'amistié. Car
          les prestans veulent bien que la vie de ceulz a qui ilz prestent soit sauvé, mais c'est
          pour grace de gaaing et pour estre paiéz. Et les bienfaicteurs aiment ceulz a qui il font
          bien, supposé que ilz ne leur facent proffit ne de present ne pour le temps a venir. Et
          premierement, tele chose avient es artifices; car chascun aime sa propre oeuvre, plus que
          son oeuvre ne l'aimme, ou que elle ne l'aimmeroit se elle avoit ame. Et ce appert
          meïsmement et advient as poëtes; car ilz aiment souverainement leur poëmes ou dictes aussi
          comme leur filz. Et a ce ressemble ce qui avient vers les bienfaiteurs, car celui qui a
          receü bien de eulz est leur oeuvre. Et les gens aiment plus leur oeuvre que l'oeuvre ne
          aime celui qui l'a faite. Et la cause est car a toutes choses leur estre leur est
          eslisible et amable. Et nous sommes en nostre estre parfaict quant nous sommes en fait ou
          en oeuvre. Car nostre estre est en vivre et en ouvrer. Et donques celuy qui oeuvre de fait
          est en aucune maniere son oeuvre laquelle il fait, car illecques est son estre. Et ainsi
          les genz aiment leur oeuvre pour ce que ilz aiment leur estre. Item, c'est chose naturele
          que chascun aime ce par quoy sa puissance est manifestee et monstree. Et il est voir que
          l'oeuvre denunce et declare de fait la puissance de celui qui l'a faite. Item, avecques
          ce, le propre bien du bienfaicteur est en son fait. Et pour ce, il se delicte et esjoïst
          en la chose en laquelle est son fait. Mais le bien de celui qui reçoit n'est pas en celui
          qui donne, car celui qui reçoit ne prent du bienfaicteur fors chose 
        <pb n="475"/>
         conferente ou proffit. Et tele chose est moins delitable et moins amable que n'est bien
          de vertu. Item, un bien est mesmement delitable quant il est de present; car pour le futur
          ou pour le temps avenir de tel bien est esperance, et aprés quant il est fait et passé, il
          en est memoire. Et tout bien est tres delictable et amable quant il est present de fait
          plus que autre fois. Or est il ainsi que l'euvre du bienfaiteur et ce que il a fait
          demeure tousjours semblablement et est un bien qui dure longuement. Mais le proffit que le
          beneficié reçoit est tost passé. Item, le memoire des biens honestes ou des biens de vertu
          est delictable. Et le memoire des proffis receüs n'est pas du tout delictable, ou il est
          moins delitable. Mais de expectacion ou actente il est au contraire. Item, amacion ou amer
          est semblable a faccion ou a faire. 
        <pb n="476"/>
         Et estre amé est semblable a souffrir. Et donques amer et les choses qui sont en amistié
          ensuivent plus et appartiennent plus a ceuls qui sont superexcellens et qui sont vers le
          fait. Item, toutes genz aiment plus les choses qui par eulz sont faites ou acquises
          labourieusement; si comme ceulz qui possieent pecunes acquises par leur grant labeur, ilz
          les aiment plus que ne font ceulz qui les prennent par succession ou autrement senz
          labeur. Et il semble que bien recevoir est chose senz labeur et bien faire ou donner est
          chose plus labourieuse. Et pour ceste cause les meres aiment leur filz plus que ne font
          les peres; car la generacion de leur filz est plus labourieuse. D'autre partie, les meres
          scevent miex que les enfans sont leur que les peres ne scevent que ilz sont leur. Et ceste
          raison semble estre propre pour les bienfaicteurs. </p>
      </div>
      <div type="chapitre" n="10">
        <head>Il fait question de amer soy
          meïsme et monstre quelz gens se aiment vituperablement.</head>
        <p> Une doubte ou question est, a savoir mon se l'en doit meïsmement et plus amer soy meïsme
          ou aucun autre. Car communelment les genz blasment 
        <pb n="477"/>
        ceulz qui se aiment moult et reputent pour une laide et villaine reproche quant l'en dit
          d'aucuns que ilz aiment euls meïmes ou sont eulz amans. Item, il semble que celui qui est
          mauvais face toutes choses pour l'amour de soy. Et de tant comme il est plus mauvais, de
          tant le seult l'en plus accuser, aussi comme cely qui ne fait rien fors pour soy. Mais
          celui qui est bon et vertueus, il oeuvre pour bien honneste. Et tant est meilleur et il
          fait plus ses oeuvres pour bien et pour son amy. Et laisse aucune fois ses propres
          besoignes pour l'amour de son amy. Mais a ce se descordent les oeuvres de amistié que l'en
          fait a soy meïsmes et non pas desraisonnablement; car les genz dient communelment que il
          convient meïsmement amer son amy et que celui est mesmement amy a qui l'en veult
          meïsmement bonnes choses et pour la grace de luy, posé que nul autre ne le sache; et ceste
          chose a chascun a soy meïsme. Et avecques ce, chascun doit avoir a soy meïsme toutes les
          autres choses par quoy l'en doit un homme estre amy et par quoy amistié est determinee. Et
          nous avon dit devant que toutes choses amiables que un homme a a autres, il sont derivees
          et viennent des amiabletés que il a a soy meïsmes. Item, a ce s'acordent tous proverbes
          que l'en dit de amistié si comme que les amis ont une ame. Item, que toutes choses leur
          sont communes. Item, que amistié est equalité. Item, que amis sont prouchains comme jambe
          et genouil. Et toutes ces choses a un homme a soy meïsmes mesmement et plus que a autre.
          Et donques est chascun mesmement amy a soy mesmes et se doit mesmement amer. Et donques
          est doubte lesquelles des raisons dessus dites l'en doit ensuir et tenir. Car toutes les
            <num>.II.</num> parties ont aucune chose croiable et vraysemblable. Et par aventure
          convient il teles paroles diviser et distinguer, et determiner combien et en quoy les unes
          et les autres dient verité. Et donques, se nous prenon amer soy ou amant de soy meïsme es
          manieres que les deux parties le prennent et entendent, ainsi sera manifestee la verité.
          Or dison donques que ceulz qui ont en reprouche celuy qui se aimme, ilz appellent et dient
          ceulz amer eulz meïsmes qui se baillent, actribuent et prennent pour eulz plus que il
          n'appartient en pecunes, en honeurs et en delectacions corporeles. Et moult de 
        <pb n="478"/>
         gens et le plus appetent teles choses, et estudient et mectent painne de les avoir aussi
          comme se ce fussent tres bonnes choses. Et pour ce avient que de teles choses ou pour
          teles choses viennent entre les gens contencions et plaiz et batailles. Et ceulz qui en
          peuent avoir plus ou qui en ont plus, ilz les abandonnent, eslargissent et emploient en
          leurs concupiscences pour acomplir du tout leurs passions et leurs desirriers, en
          condescendant et obeïssant a la partie de l'ame qui est irracionele. Et telz sont le plus
          des genz. Et pour ce que l'appellacion et nominacion est faite selon le plus et c'est la
          mauvaise partie, selon ce est reprouvé justement celui qui est communelment appellé <hi rend="ital">phylautos</hi>, c'est a dire soy amant ou amy de soy. Et est manifeste que le
          plus des genz sont acoustuméz appeller <hi rend="ital">phylautos</hi> et soy amans tous ceuls
          qui quierent et prennent pour eulz teles choses; car se aucun entre tous autres estudie et
          met sa cure a faire choses justes ou actrempees ou quelzconques choses selon les vertus,
          et qui du tout en tout acquiert touzjours bien honeste pour soy, nul ne diroit que il fust
            <hi rend="ital">phylautos</hi> en le vituperant. </p>
      </div>
      <div type="chapitre" n="11">
        <head>Il monstre quelz gens se aiment en maniere loable et veritablement.</head>
        <p> Il semble que celui qui met sa cure a faire choses vertueuses est plus a dire <hi rend="ital">phylautos</hi>, c'est a savoir soy amant, que ne sont les autres. Premierement,
          car il se baille ou prent pour soy tresgrans biens et choses qui sont mesmement ou
          tresgrandement bones. Item, il les actribue et les baille a la chose qui est en soy tres
          principal et a laquele toutes les autres doivent obeïr. Car, tout aussi comme une cité
          semble estre mesmement ce qui est en elle tres principal et ainsi de toute chose composee
          de pluseurs, en tele maniere celui est <hi rend="ital">phylautos</hi> selon verité et aime
          soy meïsme, meïsmement qui aimme tele partie de soy, c'est a savoir la tres principal et
          qui a celle partie baillie et donne des biens. Item, un homme est dit continent et est dit
          incontinent 
        <pb n="479"/>
         par tant et en ce que il tient son entendement, aussi comme se il meïsmes fust son
          entendement. Item, il semble et dit l'en que les gens ont faites et voluntairement les
          choses mesmement que ilz ont faites avecques raison et selon raison. Et donques est il
          manifeste que chascun est son entendement simplement et meïsmement et plus que autre
          partie de soy. Et est manifeste que le vertueus aime ceste partie, et pour ce s'ensuit il
          que il est meïsmement <hi rend="ital">phylautos</hi> ou amant soy meïsme. Et soy amer en
          ceste partie est une espece de amer autre que n'est celle qui est reprouvee, et en est
          differente de tant comme vivre selon raison est different de vivre selon passion. Item, et
          de tant comme appeter et desirer vray bien differe d'appeter bien qui est seulement
          apparant, et qui appert estre proffitable et il est nuysible. Item, en ce a une autre
          difference, car toutes gens acceptent et loent ceulz qui s'occupent vers bonnes
          operacions. Item, se tous estudioient et mectoient cure a bien et entendement et
          entendoient a faire choses tres bonnes et excellentes, adonques cummunelment tous avroient
          ce de quoy l'en a besoing et chascun avroit les biens qui li sont propres et tresgrans;
          car vertu est tel bien. Et pour ce, il s'ensuit que c'est bonne chose et convenable de soy
          amer en ceste maniere; car par ce que un homme fait bonne oeuvre, il fait aide a soy
          meïsme et as autres; mais le mauvais qui se aime en la premiere maniere ne fait pas ainsi;
          car il esgene et damage soy meïsmes en ce que il ensuit les mauvaises passions et
          concupiscences, et avecques ce il 
        <pb n="480"/>
         esgene ses prouchains. Et donques ou mauvais les choses que il doit faire se descordent
          de celles que il fait; car tout entendement et raison eslit ce qui est tres bon pour soy,
          et le mauvais eslit et oeuvre contre raison. Mes les vertueus ont entendement a raison, et
          ce que l'en dit du vertueus est verité, c'est assavoir que il fait moult de choses pour
          ses amis et pour son paÿs, et jusques a morir se mestier est. Et ne tient compte de leur
          baillier ou delaissier pour eulz pecunes, richesces et honeurs et generalment tous biens
          pour lesquelz les gens seulent avoir descort et contencion ensemble. Mais en toutes ces
          choses il procure bien pour soy mesmes. Car il eslit 
        <pb n="481"/>
         plus avoir une bonne delectacion tresgrande pour un peu de temps que avoir petite et
          remisse delectacion par un grant temps. Et eslit plus tres bien vivre par un an que vivre
          par pluseurs ans telement quelement. Et eslit plus une accion ou un fait bon et grant que
          pluseurs petis fais qui seroient moins 
        <pb n="482"/>
        bons. Item, tele chose se avient a ceuls qui meurent bien pour autre, car en ce faisant
          ilz eslisent tresgrant bien pour eulz meïsmes. Et semblablement est il de ceuls qui ne
          tiennent compte de exposer leur pecunes largement. Et desqueles leur amis ont grans et
          pluseurs proffis; car en ce faisant ilz font et baillent a leur amis proffis de pecunes.
          Mais ilz baillent et font a eulz meïsmes bien de vertu qui est plus grant. Et en ceste
          maniere est il vers honeurs et princeis ou posteis; car touz telz biens dehors, le
          vertueus les baille et laisse aler legierement et liberalment a son amy ou pour son amy.
          Mais ce faire est bien pour soy et chose loable. Et ainsi donques il semble convenablement
          que le vertueus en ce faisant eslit et prent et retient pour soy meïsme bien par devant
          tous autres. Et aveques tout ce que dit est, encore advient il aucune fois que le vertueus
          cede et donne lieu a son amy de faire operacions vertueuses, lesquelles il peüst bien
          faire et les laisse a faire pour l'amour de son amy. Et en certains cas, il est mieulx
          pour soy que elles soient faites par son amy que se il les faisoit. Et par ce appert que
          en toutes choses lesquelles le vertueus fait pour autre qui sont bonnes et loables, il
          baille plus de bien et fait plus de bien a soy que il ne fait a autre. Et donques il
          convient que il soit <hi rend="ital">phylautos</hi>; c'est a dire que il aimme plus soy que
          autre, comme dit est. 
        
        </p><pb n="483"/><p>Mais il n'est pas <hi rend="ital">phylautus</hi> en la maniere que pluseurs et le commun
          des gens prennent <hi rend="ital">phylautus</hi>, et ne le convient pas. </p>
        
      </div><pb n="484"/>
      <div type="chapitre" n="12">
        <head>Il fait question a savoir mon se
          le beneuré a mestier d'amis, et monstre que oïl par raisons morales.</head>
        <p> Aucuns font doubte du beneuré se il a mestier d'avoir amis ou non. Et semble a aucuns
          que non; premierement, car ceulz qui sont beneurés sont par eulz souffisans et ont tous
          les biens qui leur conviennent. Et donques, puisque ilz sont par eulz souffisans, il ne
          leur faut rien. Et nous dison que amy est aussi comme autre soy meïsme pour ce que les
          choses que l'en ne puet avoir par soy, l'en les puet avoir par son amy. Item, il appert
          par un proverbe commun qui dit que quant le dieu de fortune ou destinee donne du bien
          asséz, quel mestier est il d'amis? Nul. Mais les autres dient que il semble inconvenient,
          car ilz actribuent au beneuré tous biens et si ne li assignent nulz amis. Et toutesvoies,
          entre les biens de hors ce semble le plus tresgrant. Item, il appartient plus a amy bien
          faire que bien souffrir ou que bien recevoir. Et appartient a celui qui est vertueus bien
          faire. Et mieulx est faire bien a ses amis que faire bien a estranges. Et donques le
          beneuré qui est vertueus et fait tousjours le miex a mestier d'amis asquelz il face bien.
          Et pour ce une question est, a savoir mon se l'en a plus grant mestier d'amis en bonnes
          fortunes ou en males fortunes. Car aussi come les malfortunéz ont mestier d'amis qui bien
          leur facent, ainsi ont les bienfortunéz mestier d'amis asquelz ilz facent bien. Item, par
          aventure est ce inconvenient dire que le beneuré soit solitaire; car nul ne esliroit avoir
          touz biens selon soy meïsmes ou par soy seul, pour ce que naturelment homme est politique
          et né et enclin par nature a convivre et converser avecques hommes. Et donques le beneuré
          a ceste nature, car il a choses qui sont vrais biens. Et il est manifeste que mieulx est
          convivre et demourer aveques ses 
        <pb n="485"/>
        amis et avecques ceuls qui sont vertueus que aveques estranges. Donques le beneuré a
          mestier d'amis.</p>
        <p> Or convient donques considerer ce que les premiers dient. Car moult de
          gent cuident que ceulz soient amis qui font proffis et qui sequeurent as neccessités. Et
          le beneuré n'a mestier de telz amis, car il a des biens asséz. D'autre partie, de ceuls
          qui sont amis pour delectacion seulement, il ne a mestier ou peu; car la vie de luy est
          delitable de soy et ne a mestier de delectacion seürvenant. Et pour ce que le beneuré ne a
          mestier de telz amis, il semble que il ne a mestier d'amis. Mais par aventure, n'est ce
          pas verité et ne s'ensuit pas se il ne a mestier d'amis pour proffit ou pour delectacion
          corporele si que il ne ait mestier d'amis. Car il fu dit ou commencement que felicité est
          une operacion et que elle est en faire et non pas en la avoir si comme l'en a une
          possession. Et donques l'estre du beneuré en tant comme beneuré est en vivre et ouvrer. Et
          l'operacion du bon homme est vertueuse et est delitable selon elle, si come il fu dit ou
          commencement. Et est entre toutes choses delitables la plus proprement delitable au
          beneuré. Et nous povon mieulx speculer, considerer et cognoistre nos prouchains que nous
          meïsmes et leur accions ou operacions que les noz propres. Et as bons et beneurés sont
          delitables les accions ou operacions des vertueus qui sont leur amis; car les unes et les
          autres, ce est a savoir leur accions et celles de leur amis, ont en eulz les choses qui
          sont naturelement delitables.</p>
        <p> Et donques pour ce que le beneuré eslit speculer et
          cognoistre operacions vertueuses et propres pour soy, il a mestier de telz amis; car les
          operacions du bon qui est ami sont teles comme dit est. Item, les gens cuident que il 
        <pb n="486"/>
         conviengne le beneuré vivre delitablement. Et a celuy qui est solitaire, sa vie est
          forte et grieve. Et n'est pas legiere chose que il face continuelment bien se il est seul.
          Mais est plus legier ou plus aaisié faire bien avecques autres ou autres. Et donques la
          bonne operacion continuee est plus delitable selon elle. Et c'est ce que il convient au
          beneuré.</p>
        <p> Car le vertueus, en tant comme vertueus, se esjoïst et delicte es operacions des
          autres qui sont selon vertu. Et est triste de celles qui viennent de malice, aussi comme
          le musicien se delicte en bonnes melodies et a tristece es mauvaises. Item, car par
          convivre et converser avecques les bons est faite une exercitacion et acroissement de
          vertu, si comme disoit le poëte Theognis. </p>
      </div>
      <div type="chapitre" n="13">
        <head>Il monstre que le beneuré a mestier d'amis par une raison plus naturele.</head>
        <p> Se nous voulon considerer plus naturelment, il semble que au vertueus est eslisible par
          nature ami vertueus; car, comme il fu dit devant, la chose qui est bonne par nature, elle
          est au vertueus bonne et delitable selon soy. Et les philosophes determinent ou
          diffinissent vivre en disant que vivre est puissance de sentir quant est as bestes; et
          quant as hommes c'est puissance de sentir et de entendre. Et puissance est reduite ou
          ramenee a operacion, 
        <pb n="487"/>
         car le principal est en operacion. Et donques vivre est principalment sentir ou
          entendre. Et vivre est du nombre des choses qui sont bonnes et delitables, car chose qui
          est determinee est de nature de bien. Et tout ce qui est bon par nature, il est bon au
          vertueus et li appert bon. Et pour ce que vivre est bonne chose, il semble a tous estre
          delitable. Mais l'en ne doit pas prendre vivre ne entendre ce que dit est de mauvaise vie
          et corrumpue par vices, ou de vie qui est en tristeces et miseres; car tele mauvaise vie
          est indeterminee, aussi comme sont les choses qui sont en elle. Et ce sera plus manifeste
          aprés la ou nous traiteron de tristece. Et donques se vivre est bonne chose et delitable
          si com il est verité, non pas seulement par la raison dessus dite, mais avecques ce pour
          ce que il semble que tous l'appetent et desirent, il s'ensuit que as vertueus et beneurés
          vivre est mesmement delitable. Car leur vie est plus eslisible que autre et est tres
          beneuree. Et celui qui voit et voit ou scet bien que il voit, il sent et aperçoit sa
          vision en son voiement. Et semblablement est il de celui qui ot et de celui qui va, et
          ainsi des autres choses quant nous apparçevon et senton que nous ouvron. Et pour ce, quant
          nous senton nous sentir et quant nous entendon nous entendre, adonques nous senton et
          entendon que nous sommes; car le estre de homme est sentir et entendre comme dit est. Et
          sentir que l'en vit est chose selon soy delitable, car vie ou vivre est bonne chose par
          nature. Et sentir le bien que l'en a en soy meïsmes est chose delitable. Et donques vivre
          est chose eslisible et mesmement as bons, car eulz estre leur est bon et delitable. Et
          avecques ce, quant il sentent et apparçoivent que tele chose est bonne selon eulz, ilz y
          prennent grant delectacion.</p>
        <p> Or est ainsi que le vertueus se a vers son amy ou a son amy
          comme a soy 
        <pb n="488"/>
         meïsme, car amy est un autre soy meïsme. Et donques, aussi comme a chascun soy estre est
          eslisible en tele maniere ou pres li est eslisible son amy estre. Et nous avion dit que au
          vertueus son estre li est eslisible pour ce que il sent et apparçoit que il est bon, et
          tele apparcevance est selon soy delictable. Donques convient il que le vertueus sente et
          apparçoive que son amy est en estre aveques ce que il meïsmes sent soy estre. Et ceste
          apparcevance ou cest sentement est fait en convivre et en communiquer avecques ses amis en
          paroles et en consideracions de pensee; car en ceste maniere doit l'en dire les hommes
          convivre ensemble. Et non pas pour communiquer en mangier et en boire comme font les
          bestes d'une pasture. Et donques, se au beneuré son estre li est eslisible en tant comme
          il est bon et delitable selon soy par nature et l'estre de son amy est prouchain ou
          presque le sien quant a affeccion, il s'ensuit que amy ou avoir amy est eslisible au
          beneuré. Et ce qui est eslisible au beneuré, il convient que il le ait ou autrement il
          seroit indigent. Donques celui qui est en estat de felicité a mestier d'amis vertueus et
          convient que il les ait telz. </p>
      </div>
      <div type="chapitre" n="14">
        <head>Il traite ceste question, a savoir mon se l'en doit avoir grant multitude d'amis.</head>
        <p> Donques est question a savoir mon se l'en doit avoir grant multitude d'amis, ou se l'en
          doit faire selon ce que dit le proverbe de pelerinage, prudentement et sagement ce semble,
          qui dit ainsi. <q>«  Je ne desire que je soie appelé grandement pelerin ne non pelerin. »</q>   
          Semblablement en amisté il est convenable que l'en ne eslise pas estre non amy ou non
          avoir amy et aussi que l'en ne eslise pas estre neent amy et selon superhabondance en
          multitude d'amis. Et ce que dit est semble du tout estre convenable quant as amis 
        <pb n="489"/>
         qui sont pour oportunité de proffit; car une chose trop labourieuse est recompenser ou
          administrer retribucion a moult de gens. Et ne souffist pas la vie ou la faculté d'une
          persone a ce faire. Et donques, se aucun a de telz amis plus que il ne convient as
          neccessitéz de sa propre vie, il est par eulz distract et empeeschié quant a bien vivre
          selon vertu. Et donques le vertueus ne a mestier de grant nombre de telz amis. Mais aussi
          des amis qui sont pour delectacion peu en souffisent, en la maniere que es viandes
          souffist un peu de sausse. Mais des amis vertueus, a savoir mon se l'en doit avoir
          pluseurs et en grant nombre ou se il est une mesure de telz amis en la maniere que il est
          des gens d'une cité. Car cité n'est pas de <num>.X.</num> hommes ne encore n'est pas cité
          de <num>.X.</num> milliers d'ommes, c'est a dire de <num>.C.</num> mile. Mais par
          aventure, la quantité de cité n'est pas precisement a un certain nombre. Car entre
            <num>.II.</num> nombres dont l'un est trop grant et l'autre trop petit, pluseurs nombres
          sont moiens par lesquelz est determinee la quantité des cités. Et semblablement doit estre
          une multitude d'amis determinee entre trop et peu. Et par aventure est ce bon de avoir en
          pluseurs avecques lesquelz l'en puisse convivre, car ce semble estre chose plus amiable.
          Et est manifeste que <num>.I.</num> homme ne puet pas bien convivre avecques grant
          multitude familiairement ne soy distribuer entre tant de gens. Item, l'en doit convivre et
          demourer avecques ses amis. Et donques convient il que ceulz qui sont amis a un soient
          amis ensemble. Et c'est labourieuse chose que ce puisse estre en grant multitude. Item,
          forte chose seroit soy esjoïr et doloir ou contrister avecques moult de gens
          familiairement comme amy doit faire a amy; car il est vraysemblable que il avendroit
          souvent que il convendroit soy contrister 
        <pb n="490"/>
         avecques l'un et deliter avecques l'autre. Et par aventure est ce bien que l'en ne
          quiere pas estre tres amy a grant multitude de gens. Mais en doit l'en querir tant comme
          il souffist a convivre et a bonne conversacion, car il ne semble pas que <num>.I.</num>
          homme puisse estre tres amy a pluseurs pour ce que il ne puet pas amer pluseurs. Car
          amistié veult et requiert superhabondance d'amer et tele superhabondance ne peut estre
          fors a un ou a tres petite multitude. Et semblablement est il en autres choses, car en
          amistié de compaignons qui sont nourris ensemble d'enfance, un seul n'est pas amis a
          pluseurs. Et pour ce dit l'en en proverbe que telz amis sont comme ceulz qui chantent
            <num>.II.</num> et <num>.II.</num>. Mais ceuls qui sont amis a pluseurs et qui se
          rendent familiaires a tous, il semble que ilz ne soient amis a nul. Toutesvoies, l'en puet
          dire que il sont amis politiques, et telz sont appelléz plaisans. Mais selon amistié
          politique un homme puet bien avoir pluseurs amis, non pas seulement comme a le vicieus
          dessus dit appellé plaisant, mais comme vraiement vertueus. Mais pour vertu et pour eulz
          meïsme, il ne puet pas estre amy a pluseurs. Et doit avoir pour chose moult chiere et
          moult amable quant il puet trouver <num>.I.</num> petit nombre de telz amis. </p>
      </div>
      <div type="chapitre" n="15">
        <head>Il traicte ceste question, a savoir mon se l'en a plus grant mestier d'amis en prosperité ou en adversité.</head>
        <p> Une question est, a savoir mon se l'en a plus grant mestier d'amis en bonnes fortunes ou
          en infortunes; car en toutes les <num>.II.</num> sont amis requis pour ce que les
          infortunés ont mestier de aide faite par leurs amis. Et les bien 
        <pb n="491"/>
        fortunés ont mestier d'amis avecques lesquelz ilz convivent et asquelz ilz facent bien,
          car ilz veulent bien ouvrer et faire bien a autres. Donques nous diron que en infortunes
          il est plus necessaire avoir amis que il n'est en bonnes fortunes. Et pour ce en estat
          infortuné, l'en a mestier d'amis proffitables. Mais avoir amis en bonnes fortunes, c'est
          chose meilleur et plus honeste. Et pour ce, ceulz qui sont en tel estat quierent amis
          vertueus, car c'est chose plus eslisible de leur faire bien et de converser avecques eulz
          que a autres. Et presence d'amis est delitable en bonnes fortunes et en infortunes. Car
          quant les infortunés sont tristes, leur tristece est alegiee par ce que leur amis se
          contristent et doloient avecques eulz. Et pour ce, se aucun doubtoit de la cause, a savoir
          mon se ce est aussi comme quant un homme porte un pesant fes et aucuns autres le soulegent
          en prennent une partie de cel fes. Ou ce que dit est n'est pas la cause, mais la presence
          de leur amis leur est delitable. Et quant ilz entendent que leurs amis se contristent et
          deulent aveques eulz, ce leur fait sentir mendre tristece. Et se leur tristece est alegiee
          ou amenrie pour l'une cause ou pour l'autre, nous n'en diron plus a present. 
        <pb n="492"/>
         Mais toutesvoies, il semble estre ainsi comme dit est. Et semble que es infortunés la
          presence de leur amis est miste ou mellee de delectacion et de tristece. Car veoir ses
          amis est delitable chose a chascun. Mais autrement a l'infortuné que as autres; car la
          presence de son amy luy fait aide a soy moins trister, pour ce que son amy luy fait
          consolacion en ce que il le voit et par ses paroles, se tel amy est habile et que il sache
          bien reconforter. Car il cognoist les meurs de son amy et scet en quelles choses il se
          delicte et en quelles il a tristece. Mais d'autre partie, c'est triste chose a cestui
          quant il sent son amy avoir tristece de ses infortunes; car chascun evite et fuit estre
          cause de tristece a ses amis. Et pour ce, ceulz qui sont de viguereus courage et qui sont
          hommes, il redoubtent naturelment et refusent contrister leur amis. Et ne soustendront
          onques que ilz peüssent que leurs amis eüssent tristece se il n'estoit ainsi que
          l'apeticement ou diminucion de leur propre tristece ne excedast tres grandement la
          tristece de leur amy; car, simplement a parler, il ne plaist pas a tel homme de grant
          courage que les autres pleurent ses infortunes, et aussi il n'est pas pleurëeur. Mais
          aucuns sont comme se ilz fussent femmes, et se delictent et esjoïssent de ceuls qui se
          douloient et complaingnoient avecques eulz, et les aimment car ilz tiennent comme amis
          tous ceuls qui se douloient avecques euls. Mais en toutes choses il convient ensuir le
          meilleur.</p>
        <p> Et en bonnes fortunes la presence de ses amis luy fait avoir conversacion
          delitable. Et avecques ce, elle luy fait entendre que ses amis se delictent ou bien de
          luy. Et pour ce que dit est, il semble que l'en doit appeller ses 
        <pb n="493"/>
         amis prestement a ses bonnes fortunes; car il convient que tout bon homme face bien a
          ses amis. Item, quant est as infortunes, l'en doit estre pereceus et tardif de appeller
          ses amis; car l'en leur doit baillier le moins que l'en puet de mal et de painne. Et de ce
          disoit <num>.I.</num> sage en ceste maniere. <quote>« Il me souffist se je tout seul porte mes
          infortunes. »</quote>    Item, as infortunes les amis sont mesmement a appeller quant pour souffrir
          un peu de paine ilz peuent grandement aidier. Mais quant est de aler vers ses amis, par
          aventure convient il faire <hi rend="ital">
            <foreign xml:lang="la">e converso</foreign>
          </hi>, au contraire. Et doit l'en aler prestement a ses amis infortunéz, posé que l'en n'y
          soit pas appellé; car il appartient a amy que il face bien a ses amis et mesmement a ceuls
          qui sont en neccessité et qui ne l'endurent a requerir. Car ceste maniere de faire est
          meilleur et plus honneste et plus delitable a l'un et a l'autre. Item, as bonnes fortunes
          l'en doit aler vers son amy bien fortuné prestement ou cas que l'en y va pour le
          compaingnier en bien faire et pour bien ouvrer aveques luy. Car le bien fortuné a
          neccessité de telz amis. Item, quant est pour recevoir bien et proffit de son amy bien
          fortuné, l'en y doit aler tout a paix et senz soy haster. Car estre prest de recevoir aide
          et proffit n'est pas bien ne chose honeste. D'autre partie, l'en doit regarder et
          redoubter que a son amy bienfortuné l'en ne face indelectacion ou appeticement de sa
          delectacion, par ce que par aventure il avroit opinion que celui qui le visite est trop
          charchant et trop ennuyeus. Et tele chose avient aucunes fois. Et donques il appert que la
          presense de ses amis est eslisible en toutes fortunes. </p>
        
      </div><pb n="494"/>
      <div type="chapitre" n="16">
        <head>Il monstre que convivre ensemble est tres delitable chose en amistié.</head>
        <p> A ceuls qui se entreaiment d'amour charnel, veoir ou regarder l'un l'autre leur est tres
          amiable et tres delitable. Et eslisent plus apparcevoir l'un l'autre par le sens de
          voiement que par autre, comme par celuy par lequel leur amour est commenciee, faite et
          maintenue. Donques est question a savoir se en amistié il est en ceste maniere de
          convivre, c'est a savoir que a ceulz qui sont amis convivre ensemble est chose tres
          eslisible. Item, amistié est communicacion ou elle est principalment en communicacion.
          Item, chascun se a a son amy comme a soy meïsme. Et chose eslisible et delitable est a
          chascun sentir et apparcevoir que il est et que il vit. Et donques sentir et apparcevoir
          son amy estre et vivre est chose delitable. Et ce sent et apparçoit chascun en operacion
          qui est en convivre. Et pour ce convenablement ceulz qui sont amis appetent convivre
          ensemble. Item, les gens veulent converser avecques autre en la chose qui est leur estre,
          ou pour laquelle ilz eslisent vivre et y mectent leur fin. Et en tele chose ilz veulent
          converser avecques leur amis. Et pour ce, voion nous que les uns comptent volentiers et en
          ce conversent ensemble. Les autres jeuent ensemble as tables ou as dez; les autres se
          excercitent ensemble en fais d'armes, ou en chacier ou 
        <pb n="495"/>
         vener; les autres estudient ou desputent ensemble. Et ainsi chascun demeure volentiers
          et converse avecques ceulz qui ont avecques luy commencié en la chose ou operacion que il
          aimme plus en sa vie. Et ce font il pour ce que il veulent convivre avecques leurs amis et
          communiquent avecques eulz es choses es quelles ilz cuident avecques eulz convivre. Et
          pour ce donques appert il que l'amistié des mauvais est mauvaise; car ilz communiquent
          ensemble et se delitent en mauvaises oeuvres et ne sont pas estables; et par tele
          conversacion ilz sont fais plus mauvais pour la similitude que ilz ont ensemble. Mais
          l'amistié de ceulz qui sont vertueus est bonne; car par parler et converser ensemble leur
          amistié et leur vertu acroist, et sont fais meilleurs par ce que ilz oeuvrent ensemble et
          adrescent l'un l'autre en bien. Et reçoivent l'un de l'autre choses ou il ont grant
          plaisance. Et de ce dit l'en en proverbe que des bons l'en a biens. Et en tant soit dit de
          amistié, et aprés il convient dire de delectacion. Ci fine le <num>.IXe.</num> livre. </p>
       
      </div>
      </div> <pb n="496"/>
      <div type="livre" n="X">
        <head>Ci commence le .X.e livre ou il determine principalment de 
          felicité. Et pour ce que aucuns disoient que delectation est félicite, 
          il determine premierement de delectacion. Et contient cest livre .XX. chapitres. </head>
        <div type="chapitre" n="1">
          <head>Il monstre que il convient determiner de delectacion.</head>
        <p> Aprés il s'ensuit que par aventure il convient briefment traictier de delectacion.
          Premierement, car delectacion est mesmement apropriee a nostre humain lignage. Et pour ce,
          les gouvernëeurs des familes et les pedagoges entroduisent les joenes gens par
          delectacions et par tristeces. Item, esjoïr soy et deliter es choses ou il convient et
          haïr ce que l'en doit haïr fait et aide tresgrandement a amour de vertu. Item, delectacion
          et tristece se extendent et durent par toute nostre vie. Et pour ce ont il grant puissance
          et ont ou font inclinacion a vertu et a vie beneuree. Car les gens eslisent les choses qui
          leur sont delitables et fuient celles qui leur sont tristes. Et toutesvoies, l'en ne doit
          onques comment qu'il soit eslire quelconques chose pour delectacion ne pour tristece.
          Item, encore appert il autrement que il convient traictier de delectacion, car les anciens
          philosophes en font pluseurs doubtes et questions. Et dient les uns que delectacion est
          bonne chose, et les autres au contraire dient que c'est tres mauvaise chose. Et ceulz ici
          sont diviséz; car les uns par aventure sont enformés et cuident certainnement que
          delectacion est tres mauvaise chose, et les autres cuident que non est 
        <pb n="497"/>
         et que c'est bonne chose; mais ilz cuident que pour nostre vie faire bonne, il est
          mieulx et plus expedient dire et prononcier que delectacion est mauvaise chose. Car nous
          veon que le plus des gens sont trop enclins a delectacion et servent as delectacions. Et
          pour ce, il les convient actraire et mener ou tourner au contraire, et par ceste maniere
          ilz pourront venir au moien. Mais par aventure, ce n'est pas bien dit; car quant est de
          choses qui sont en passions ou vers passions ou vers concupiscences, et en accions
          humaines les paroles sont moins creables que ne sont les oeuvres. Et donquez quant les
          genz se descordent en fait de ce que ilz dient, l'en a leurs sermons en contempt et leurs
          paroles en despit. Et posé que ilz dient voir, toutesvoies ilz noient leur dit et le
          interminent de fait. Car celui qui vitupere delectacion et puis il l'appete et poursuit
          aucune delectacion, il encline par son fait la multitude populaire a delectacion et a
          croire que toute delectacion soit a poursuir et bonne. Car il n'est pas moult de gens qui
          sceüssent determiner quelles delectacions sont bonnes et quelles non. Et pour ce, dire
          paroles veritables n'est pas tant seulement tres proffitable a science, mais avecques ce a
          bonne vie. Car quant les paroles s'acordent as oeuvres il sont creües. Et pour ce, ilz
          traictent ceuls qui les entendent a vivre selon elles. Et de teles choses souffise a
          present ce que dit en est. Et procedons oultre a parler de delectacion. </p>
      </div>
      <div type="chapitre" n="2">
        <head>Il met de delectacion les opinions contraires de Eudoxus et de Platon.</head>
        <p> Eudoxus le philosophe cuidoit et disoit que delectacion est bonne chose pour ce que
          toutes choses la desirent, et les raisonnables comme sont hommes et les irracioneles comme
          sont bestes. Et la chose qui est eslisible a tous et a tresgrant puissance en bien et ce
          que toutes choses traictent et tendent a delectacion, c'est une chose qui denonce et
          monstre que delectacion 
        <pb n="498"/>
         est tresgrant bien ou tres bonne a toutes choses, car chascune chose quiert pour trouver
          ce qui lui est bon en la maniere que toutes bestes appetent viande. Donques viande est
          bonne a toutes bestes. Et par consequent ce que toutes choses appetent, c'est a savoir
          delectacion, est simplement bonne chose. Et les paroles de cest philosophe Eudoxus
          estoient creües pour les bonnes meurs et pour la vertu de lui plus que pour elles meïsmes.
          Car il sembloit estre actrempé differenment plus que les autres. Et donques il ne sembloit
          pas que il deïst tele chose comme amy de delectacion, mais pour ce que il cuidoit que il
          fust ainsi selon verité. Et cuidoit Eudoxus que delectacion est bonne, non pas moins par
          la raison dessus mise que par la raison prise au contraire. Car il semble que tristece est
          a fuir de tous selon elle. Et donques semblablement son contraire, c'est a savoir
          delectacion, est eslisible de tous. Item, la chose est mesmement de tous eslisible
          laquelle nous eslison non pas pour autre chose ne pour autre fin. Et chascun confesse que
          delectacion est tele chose. Car nul ne demande a autre pour quelle fin il se veult
          delicter, aussi comme se delectacion estoit eslisible selon elle meïsme. Item, toutes fois
          que delectacion est adjoustee a quelconque bien elle le fait estre plus eslisible, si
          comme a cest bien qui est ouvrer justement ou estre actrempé. Et donques est delectacion
          bonne chose, car tout bien en est acreü. Mais ces paroles ou ceste raison ne preuve fors
          que delectacion est bonne et ne preuve pas que elle soit meilleur que une autre chose; car
          generalment tout bien mis aveques autre bien est plus eslisible que s'il estoit seul. Et
          par tele raison comme dite est, Platon le philosophe interimoit et neoit l'opinion de
          Eudoxus, et disoit par ceste raison que delectacion n'est pas par soy bien. Car quant vie
          delitable est avecques prudence elle est plus eslisible que senz prudence. Et donques se
          delectacion meslee avecques autre bien est par ce meilleur, il s'ensuit que elle n'est pas
          par soy bien. Car ce qui est par soy bien est plus eslisible seul que quant il a a soy
          autre bien adjousté. Mais il est manifeste que selon ceste raison nulle chose ne 
        <pb n="499"/>
        seroit par soy bien laquelle seroit plus eslisible se elle estoit avecques autre bien.
          Et de toutes choses qui sont en communicacion humaine, il n'est nule tele. Et tel bien,
          c'est a savoir, qui est en communicacion est quis en vie humaine et en science morale. Et
          ceuls qui font instance a la raison de Eudoxus que il est aucune chose que toutes choses
          appetent et n'est pas bonne, ilz ne dient rien; car ce qui semble estre a tous nous dison
          que il est ainsi. Et celui qui noie ceste raison, il ne a pas paroles plus creables; car,
          se les choses seulement qui ne usent de raison et de entendement appetassent delectacion,
          ce que il dit eüst aucune couleur. Mais comment pourroit il coulourer son dit quant ceulz
          qui ont sapience appetent aucune delectacion? Et avecques ce par aventure, il a as mauvais
          aucun bien naturel meilleur que ilz ne sont selon ce ou en tant comme mauvais. Et ce que
          tele chose naturele appete ce est propre bien. Aprés il sembloit a Platon que la raison
          Eudoxus prise du contraire n'estoit pas bien dite. Car il disoit que il ne s'ensuit pas se
          tristece est male chose que delectacion soit bonne chose; car il advient bien et est
          verité que un mal est opposite et contraire a l'autre et que <num>.II.</num> maulx qui
          sont contraires l'un a l'autre sont contraires a ce qui n'est l'un ne l'autre. Et quant a
          ce ici, il ne dit pas mal, mais toutesvoies, il ne dit pas verité quant au propos dessus
          dit. Car se tous deux estoient mal, c'est a savoir delectacion et tristece, il convendroit
          que toutes <num>.II.</num> deüssent estre fuyes; ou se toutes <num>.II.</num> estoient
          neutres ou l'autre d'elles estoit neutre, c'est a dire ne bonne ne male, l'en devroit
          faire semblablement. Mais en 
        <pb n="500"/>
         nostre propos il semble que tous fuient tristece comme mal et eslisent delectacion comme
          bien. Et donques sont il opposites et contraires, comme bien et mal. </p>
      </div>
      <div type="chapitre" n="3">
        <head>Il traicte les raisons que Platon et les Platoniens faisoient contre Eudoxus.</head>
        <p> Il ne s'ensuit pas se delectacion est du gerre ou predicament de qualité que elle ne
          soit du nombre des bonnes choses; car les operacions de vertu ne felicité ne sont pas
          qualitéz. Item, les Platoniens disoient que tout bien est determiné pour ce que elle
          reçoit plus et moins, c'est a dire que une delectacion est plus grande ou plus forte et
          l'autre moins. Mais il ne dient pas bien; car, se ilz jugent et dient une chose estre
          indeterminee et non bonne pour ce que selon elle l'en est denommé et dit tel plus ou
          moins, il convendroit que ilz deïssent semblablement de justice et des autres vertus comme
          de delectacion. Car eulz meïsmes dient que selon les vertus l'en est dit tel plus et
          moins, et que les uns sont plus justes, les autres moins justes et les uns selon fortitude
          sont plus fors, les autres moins. Et semblablement est il es operacions car l'en puet
          ouvrer ou faire justement et plus et moins. Et se aucuns disoient que des delectacions les
          unes sont non mistes, simples et pures et les autres mistes ou meslees, et la cause ou
          raison dessus dite n'est pas a entendre des delectacions non mistes, mais de mistes. Mais
          ce que dit est ne empesche en rien que delectacion ne soit determinee et bonne, tout ainsi
          comme santé est determinee et bonne, non contractant ou non obstant que elle reçoit plus
          et moins et comparoison. Et en ceste maniere est il de delectacion. Et ce que dit est de
          santé appert par ce que la commensuracion et proporcion des humeurs n'est pas une meïsme
          en tous. Et en une meïsme personne n'est elle pas tousjours une, mais aucune fois se 
        <pb n="501"/>
         varie et appetice la bonne commensuracion et proporcion jusques a un certain terme. Et
          selon ce est la santé differente et est un homme plus sain ou moins sain. Item, les
          Platoniens mectoient ou disoient que toute chose qui est par soy bien est parfaicte et
          disoient que mocions et generacions sont choses imparfaictes. Et aprés ilz s'efforçoient
          de monstrer que delectacion est mocion et generacion; mais il ne semble pas que ilz dient
          bien. Et premierement delectacion n'est pas mocion, car a toute mocion est propre chose
          que elle soit isnele ou hastive et tardive. Et supposé que elle ne soit pas tele selon soy
          et absoluement, toutesvoies est elle tele en relacion ou ou regart d'autre, si comme il
          est du mouvement du monde ou du ciel. Mais nul des accidens dessus diz n'est en
          delectacion. Car a delectacion l'en y puet venir isnelement et tardivement ou lentement.
          Mais ouvrer selon delectacion ou soy delicter n'est pas dit estre isnelement ou lentement.
          Item, comment peuent il dire que delectacion est generacion? Car chascune chose n'est pas
          faite ou engendree de chascune. Mais ce de quoy une chose est faite, elle est en ce
          resolue et corrumpue. Et donques se delectacion est generacion d'aucune chose, tristece
          est corrupcion de celle chose. Et ceci octroient ilz et dient que tristece est deffaute ou
          substraccion de ce qui est selon nature, et que delectacion est repleccion de ce qui est
          selon nature. Mais tele repleccion et substraccion sont passions corporeles. Et donques se
          delectacion est repleccion de chose qui est conveniente selon nature, il convient que le
          corps en quoy est faite ceste repleccion se delicte. Or n'est il pas ainsi. Et donques
          delectacion n'est pas repleccion; mais quant la repleccion est en fait ou est faite,
          adonques s'ensuit delectacion et semblablement quant la separacion, substraccion ou
          incision est faite, tristece s'ensuit. Et semble que ceste opinion soit faite et viengne
          de ce qui avient es delectacions et es tristeces qui sont vers viandes. Car ceuls qui ont
          deffaute de viande et par ce ont tristece, ilz se delictent aprés en repleccion. Mais il
          n'est pas ainsi 
        <pb n="502"/>
         vers toutes delectations; car les delectacions qui sont en speculacions mathemathiques
          sont sens oster aucune tristece precedente. Et semblablement d'aucunes delectacions selon
          les sens naturels, comme en odorer et en veoir et en oïr. Et avecques ce, moult d'especes
          et de memoires des choses passees ou non presentes font delectacions senz oster ou
          expeller aucune tristece precedente. Et donques teles delectacions ne sont pas generacions
          selon les Platoniens, car ilz ne sont pas repleccions d'aucune deffaute ou indigence. </p>
      </div>
      <div type="chapitre" n="4">
        <head>Il traicte la quarte raison des Platoniens, fondee sus ce que aucunes
          delectacions sont tres reprouvables.</head>
        <p> Aprés il convient respondre a ceulz qui pour monstrer que delectacion n'est pas bonne
          pronuncent et mectent en avant delectacions qui sont tres reprouvables. Mais premierement
          aucun pourroit dire que teles choses ne sont pas delitables simplement et selon verité;
          car se aucunes choses sont delitables a ceuls qui sont mal disposés, l'en ne doit pas pour
          ce cuidier que ilz soient delictables simplement, mais que ilz sont delitables seulement a
          telz mal disposéz en la maniere que a aucuns malades certaines choses sont saines qui ne
          sont pas simplement saines et aucunes choses leur sont douces qui ne sont pas douces et
          aucunes ameres qui ne sont pas ameres. Et a ceuls qui ont une maladie es yex appellee
          obtalmie les choses qui ne sont pas blanches leur semblent blanches. Ou l'en pourroit dire
          que delectacions sont eslisibles et bonnes; mais non pas en les prenant de toutes choses
          en toutes manieres; en la maniere que nous dison que estre fait riche est bonne chose,
          mais ce n'est pas bon de soy enrichir en faisant trahison a son voisin. Aussi est ce bonne
          chose de estre gueri de maladie, mais non pas pour mangier quelconques chose. Ou l'en puet
          dire que delectacions sont differentes 
        <pb n="503"/>
        et de diverses especes, car celles qui sont causees de bonnes choses sont autres que ne
          sont celles qui sont causees de choses mauvaises et laides. Et celui qui n'est juste ne se
          delicte pas en ce qui est propre et qui appartient au juste, ne celui qui ne scet musique
          ne se delicte pas en ce en quoy se delicte le musicien; et semblablement est il en autres
          choses. Et est manifeste que celui qui est ami est autre que n'est le flateur ou
          adulateur; par quoy il appert et se ensuit que aucuns delectacions ne sont pas bonnes ou
          delectacions sont differentes et de diverses especes. Car celui qui parle avecques son
          amy, son parler tent a bien. Et le parler du flatëeur tent a delectacion. Et estre
          adulateur est chose vituperee et blasmee, mais le fait de celui qui est amy est loé comme
          le fait de celui qui en son parler tent a bien et non pas a autres fins. Et nul qui ait
          raison en soy ne esliroit tousjours vivre des viandes es quelles enfanz se delictent, ne
          avoir toute sa vie pensee d'enfant. Et toutesvoies, l'en cuide que teles delectacions
          d'enfans soient tres grandes. Et aussi nul ne devroit eslire delectacion en tres laides
          choses, encore supposé que de ce il ne s'ensuist quelconques tristece. Item, moult de
          choses sont es queles nous mectrion nostre estude et les ferion et eslirion supposé que
          ilz ne nous feïssent quelconque delectacion; si comme veoir, recorder ou remembrer soy et
          savoir et avoir vertus. Et se delectacions s'ensivent de neccessité a teles choses, il n'i
          a force ne difference; car encore les esliron nous, posé que de elles ne venist quelconque 
        <pb n="504"/>
        delectacion. Or est donques manifeste que delectacion n'est pas par soy bien et que
          toute delectacion n'est pas eslisible et que aucunes sont eslisibles. Et teles sont
          differentes en espece des mauvaises selon elles, ou selon la difference des choses de quoy
          ilz sont causees. Et donques souffise ce que dit est quant est de ce que autres dient de
          delectacion et de tristece. </p>
      </div>
      <div type="chapitre" n="5">
        <head>Il commence determiner de delectacion selon sa propre opinion et monstre
          que delectacion n'est pas mouvement ou generacion.</head>
        <p> Nous recommenceron a parler de delectacion en manifestant plus a plain que ce est et
          quelle chose ce est. Et diron ainsi, que quant l'en regarde des yex, le voiement ou la
          vision est parfaicte en chascune partie du temps par lequel elle dure. Et depuis que elle
          est commencee, elle n'a mestier d'autre chose aprés faite qui parface son espece ou qui la
          parface en son espece. Et delectacion semble estre tele, car c'est une chose faite toute
          ensemble. Et appert par ce que l'en ne prent pas delectacion par succession de temps en
          croissant de moins en plus, mais elle est parfaicte en son espece des le commencement
          toute ensemble. Et pour ce est il ainsi que delectacion n'est pas mouvement, car tout
          mouvement est fait et parfaict par procés de temps et ordené a aucun terme ou a aucune
          fin. Si comme il appert du 
        <pb n="505"/>
         mouvement qui est edificacion ou en faire edifice. Car adonques le mouvement est parfait
          quant la chose est faite que l'en appetoit et desiroit. Et ce est en tout le temps
          ensemble ou en la fin du temps que tel mouvement dure et non pas en chascune partie de tel
          temps. Car es parties du temps que dure cest mouvement ou edificacion, toutes les choses
          sont imparfaictes et different en espece l'une de l'autre et de toute l'edificacion; si
          comme d'un temple la masonnerie est autre que n'est la charpenterie, et la charpenterie
          autre que n'est la façon du temple. Et la façon du temple est chose parfaicte quant il n'i
          faut chose qui face a propos. Mais la façon du fondement, c'est chose moult inparfaicte.
          Et les façons des parties different l'une de l'autre d'espece. Et ne puet l'en dire en
          quelconque partie du temps durant l'edificacion ou mouvement que le mouvement soit parfait
          en son espece; mais tant seulement en la fin, quant tout le temps de l'edificacion est
          passé. Semblablement est il en mouvement local et en autres mouvemenz; car ilz different
          en espece selon les termes dont ilz sont et es quelz ilz tendent et selon diverses especes
          et manieres de mouvoir, comme sont voler, aler, saillir et teles choses. Et ne different
          pas seulement ainsi, mais en une ambulacion ou aler; si comme en l'espace d'une estade,
          les parties du mouvement different selon ce que une partie d'estade differe de l'autre et
          a autre terme.</p>
        <p> Et non pas seulement ainsi selon les parties d'une ligne qui est une quant
          est de soy, mais selon ce que par tel mouvement les passe par lieux differens l'un de
          l'autre. Mais de mouvement a quelle chose ce est il est dit plus certainement en autres
          lieus. Or avon donques que mouvement n'est pas parfait par toutes les parties du temps
          ouquel il dure. Mais moult de mouvemenz sont imparfais et differens en espece. Mais
          delectacion est parfaicte en son espece par chascune ou en chascune des parties du temps
          par quoy elle dure. Et donques est il manifeste que delectacion et mouvement ou generacion
          different ensemble. Et que delectacion est du nombre des choses qui sont faites toutes
          ensemble et non pas partie aprés autre, et qui sont tout ensemble parfaictes. Item, encore
          semble il estre verité par ce que nul mouvement ne puet estre en non temps ou
          soudainement. Et delicter est fait en non temps et soudainement. Car, si comme il a esté
          dit maintenant, 
        <pb n="506"/>
        delectacion est une chose faicte tout ensemble. Et par les raisons dessus dites, il est
          manifeste que ceulz ne dient pas bien qui dient que delectacion est mouvement ou
          generacion. Car mouvement et generacion ne sont pas dis de toutes choses, mais tant
          seulement de choses partibles qui sont faites partie aprés partie et non pas de choses qui
          sont faites tout ensemble soudainement. Et pour ce, generacion n'est pas de vision
          laquelle vision est faite toute ensemble. Et aussi n'est pas generacion de chose
          indivisible ou qui ne puet estre partie, si comme en geometrie est un point et en
          arismetrique unité. Car telz choses ne pueent estre acquises par mouvement. Et
          semblablement delectacion n'est acquise par mouvement, car elle est faite toute ensemble
          soudainement. </p>
      </div>
      <div type="chapitre" n="6">
        <head>Il determine et monstre que est delectacion.</head>
        <p> De toute chose qui oeuvre selon aucun des sens naturelz, la sensacion ou operacion est
          ou regart de la chose sensible. Et quant tel sens est tres bien disposé et son operacion
          est ou regart de la tres bele et la plus convenable chose de toutes celles que il puet
          sentir ou apparcevoir, adonques la sensacion est 
        <pb n="507"/>
        parfaite. Et tele chose est mesmement parfaicte operacion. Et ne a difference quant a
          nostre propos se l'en dit que le sens comme est le voiement oeuvre, ou se l'en dit que le
          subject oeuvre, si comme la personne en quoy est le voiement; car quelconque chose ce
          soit, tousjours la tres plus parfaicte et la tres meilleur operacion est quant ce qui la
          fait est tresbien disposé. Et la chose vers quoy elle est faite est la tres plus bonne qui
          soit soubz celle puissance sensitive. Et ceste operacion qui est tres parfaite est tres
          delitable. Car selon l'operacion de chascun sens est delectacion. Et semblablement, selon
          entendement pratique et selon speculacion. Et quelconque operacion qui est tres parfaicte
          elle est tres delitable, et celle est tres parfaicte qui est de la puissance tresbien
          disposee ou regart du plus tres bon object qui soit soubz tele puissance. Et delectacion
          parfait operacion. Mais delectacion ne parfait pas l'operacion en la maniere que la chose
          sensible ou le sens la parfait, ja soit ce que ces <num>.II.</num> choses sont bonnes. Et
          est aussi comme santé et le medicin ne sont pas semblables ne semblablement cause de estre
          gueri. Et est manifeste que delectacion est faite selon chascun sens; car nous dison
          aucuns resgards ou visions corporeles estre delictables, et aussi sont aucunes audicions
          ou oïr aucunes choses, et ainsi des operacions des autres sens. Et 
        <pb n="508"/>
        est manifeste que teles operacions ou sensacions sont mesmement ou tres grandement
          delitables quant le sens ou la vertu sensitive est tres puissant et tresbien disposee. Et
          ou regart de object ou de chose sensible tres conveniente et tres bien proporcioné a tel
          sens. Et toutesfois que ces choses sont telles, c'est a savoir la chose qui sent et la
          chose sensible ou qui est sensitive, adonques est tousjours delectacion tant comme le
          faisant et le pascient sont telz. Et delectacion parfait operacion non pas comme un habit
          parfait son subject en quoy il est, mais comme une fin seürevenante en la maniere que
          beauté est perfeccion de joenesce. </p>
      </div>
      <div type="chapitre" n="7">
        <head>Il declaire aucunes proprietés de delectacion.</head>
        <p> Tant come la chose sensible ou entendible, c'est a dire qui puet estre entendue, est
          tele comme il appartient et bien conveniente et que le sens ou entendement est bien
          disposé et discerne, cognoist et considere tele chose, tant longuement est et dure
          delectacion en l'operacion. Car tant comme le actif et le passif sont disposés et
          appliqués semblablement senz variacion et se ont l'un a l'autre selon une maniere, tant
          longuement sera une chose faite par eulz et tant longuement dure leur effect ou accion. Et
          comment pourroit l'en donques touzjours continuelment ouvrer? Et donques delectacion ne
          puet estre faite ou durer tousjours continuelment, car elle ensuit 
        <pb n="509"/>
        operacion. Et aucunes choses font delectacion quant ilz sont nouveles. Et aprés il ne
          font pas semblable ne equale delectacion. Et la cause est pour ce que premierement et au
          commencement la pensee est enclinee a teles choses par desir. Et oeuvre et entent ou
          considere forment vers teles choses en la maniere que l'en regarde selon le voiement
          aucunes beles choses nouveles. Et aprés n'est pas l'operacion tele, mais elle vient aussi
          comme en negligence et est remise. Et pour ce aussi la delectacion qui l'ensuit en
          obscurcist et appetice et affebloie. Et cuideroit aucun et est verité que tous appetent
          delectacion et tous appetent vivre. Et vivre, ce est ouvrer; car vie selon sa perfeccion,
          c'est operacion. Et chascun met son entente a ouvrer vers les choses et es choses que il
          aime mesmement et tres grandement. Si comme le musicien a oïr melodies ou doulz sons, et
          celuy qui aime discipline ou mathemathiques vers conclusions speculatives. Et ainsi de
          chascun qui aime autres artz ou sciences ou autres chose. Et pour ce que delectacion
          parfait les operacions il s'ensuit que delectacion parfait la vie ou vivre qui est
          operacion comme dit est. Et tous appetent vivre; donques convient il par raison que tous
          appetent delectacion; car elle parfait ce qui est a chascun eslisible, c'est a savoir,
          vivre. Mais a savoir mon se nous devon eslire vivre pour delectacion ou delectacion pour
          vivre, ceste question sera laissiee quant a present, 
        <pb n="510"/>
        car ces <num>.II.</num> choses sont conjointes et ne sont onques separees; car
          delectacion n'est pas faite senz operacion. </p>
      </div>
      <div type="chapitre" n="8">
        <head>Il monstre comment delectacions sont differentes selon leur nature.</head>
        <p> Delectacions different en espece. Car nous dison que les choses differentes en espece
          sont parfaites par choses differentes en espece. Et ainsi le voion nous et en choses
          natureles et en artificieles, si comme sont les bestes et les arbres et les paintures et
          les ymages et une maison et un vaisseau. Et semblablement convient il que les operacions
          qui sont differentes en especes soient parfaites par choses differentes en espece. Et
          verité est que les operacions de la partie ou vertu sensitive sont differentes en espece
          de celles qui sont de la vertu intellective, et celles meïsmes de la vertu sensitive
          different en espece les unes des autres. Donques s'ensuit il que les delectacions
          different en espece qui sont en teles operacions et qui le parfont. Item, encore appert il
          autrement par ce que chascune delectacion est appropriee a l'operacion que elle parfait et
          a a elle une affinité, et delectacion acroist et fait plus grande l'operacion a laquelle
          elle est propre. Car tous ceulz qui oeuvrent et font aucunes choses avecques delectacion,
          il ont par ce meilleur jugement et plus certaine inquisicion des choses; si comme tous
          geometriens quant ilz se esjoïssent et delictent en estudier geometrie, il l'entendent
          mieulx. Et semblablement de ceuls qui aiment musique et se delictent en sons, et de ceuls
          qui aiment art de edifier. Et ainsi de tous autres qui oeuvrent avecques delectacion. Et
          tous font acroissement a leur propre oeuvre toutes 
        <pb n="511"/>
         fois que ilz s'i delictent et esjoïssent. Et donques les delectacions acroissent les
          operacions. Item, encore appert plus la difference des delectacions par ce que les
          operacions sont empeschees par delectacions autres que les leur propres. Car nous voion
          que ceuls qui aiment les sons des instrumens de musique, quant ilz oient la melodie de
          telz sons, ilz ne pueent entendre as paroles que l'en leur dit; car ilz se delictent et
          esjoïssent plus en telle melodie que ilz ne font en l'autre operacion presente. Et donques
          la delectacion qui est selon la melodie corrumpt l'operacion et entente qui est vers les
          paroles que l'en leur dit. Et semblablement est il en autres choses. Car toutes foiz que
          l'en fait <num>.II.</num> choses ensemble, l'operacion qui est la plus delitable fait
          l'autre apeticier. Et se une de ces <num>.II.</num> operacions estoit moult differente de
          l'autre et moult plus delitable, encore appeticeroit elle plus l'autre en tant que elle
          cesseroit et seroit corrumpue. Et pour ce, ceuls qui se delictent tres forment en
          quelconque chose, ilz ne peuent quant a lors bonnement autre chose faire; mais quant
          aucunes choses nous plaisent non pas grandement, lors nous faison bien autres choses. Si
          comme l'en voit es gieux que l'en fait es places publiques. Car quant <num>.II.</num>
          mauvais jouëeurs, si comme deux mauvais luiteurs gieuent, adonques ceuls qui les
          resgardent font autre chose et manguent se ilz ont fain.</p>
        <p> Et donques pour ce que la
          delectacion qui est propre as operacions les conferme et accroist et les fait plus durer,
          et les delectacions qui leur sont estranges leur sont nuysibles, il s'ensuit et est
          manifeste que teles delectacions sont moult differentes. Et les delectacions estranges
          d'une operacion font a peu ce mesmes que font les tristeces propres a tele operacion. Car
          les tristeces qui sont propres a aucunes operacions, ilz les corrumpent. Si come se un
          homme a tristece en escrire, il ne escript plus et cesse de ceste operacion. Et se aucun a
          tristece en estudier, il cesse quant il a tristece en ceste operacion. Et donques sont
          effiz contraires vers les operacions par les delectacions et par les tristeces qui leur
          sont propres. Et les delectacions estranges, si comme dit est, font presque tele chose que
          ne font les propres tristeces ou regart des operacions, car elles les corrumpent; mais ce
          n'est pas semblablement. </p>
        
      </div><pb n="512"/>
      <div type="chapitre" n="9">
        <head>Il met .III. differences de delectacions en general.</head>
        <p> Comme verité soit que operacions sont differentes en bonté et en malice, et que les unes
          soient eslisibles et les autres sont a fuir et les autres neutres ou indifferentes, et
          chascune operacion a delectacion propre a elle, il s'ensuit que les delectacions ont
          semblables differences, et que la delectacion qui est propre a operacion vertueuse est
          bonne, et celle qui est propre a mauvaise operacion est mauvaise. Item, les concupiscences
          de bonnes operacions sont loables et celles des laides operacions sont vituperables. Et
          les delectacions qui sont es operacions leur sont plus propres et plus prouchaines que ne
          sont les concupiscences. Car les concupiscences sont separees des operacions et selon
          temps et selon nature. Mais les delectacions sont prochaines as operacions et a elles
          presentement conjointes en tele maniere que aucuns font doubte se delectacion et operacion
          sont une meïsme chose; mais delectacion ne est pas operacion de entendement ou de sens. Et
          est inconvenient ce que aucuns dient que delectacion et operation sont une chose pour ce
          que ilz ne sont pas separees. Et donques sont les delectacions differentes en bonté et en
          malice en la maniere que les operacions sont differentes. Item, le sens de voiement
          differe du sens de touchement en ce que il est plus pur et plus 
        <pb n="513"/>
        esperituel et moins materiel que n'est touchement. Et aussi le sens de oïr que n'est le
          sens de odorer. Et semblablement different les delectacions de telz sens les unes
          d'aveques les autres; et different donques les delectacions de la pensee intellective, et
          celles meïsmes de la partie intellective different les unes des autres. Item, chascune
          chose qui sent ou entent a delectacion propre a elle selon son espece en la maniere que
          elle a propre operacion. Et quelle delectacion chascune chose a selon son operacion il
          appert en resgardant et considerant chascune tele chose. Car autre est la delectacion
          propre au cheval et autre est celle du chien et autre celle de homme. Et si come disoit
          Eraclitus le philosophe, un asne esliroit plus tost foin que or; car c'est son
          nourrissement qui li est plus delitable que ne seroit or. Et donques les delectacions
          different en espece qui sont propres a choses de diverses especes. Et aussi est ce
          raisonnable chose que les delectacions ne different pas en espece qui sont propres as
          choses d'une meïsme espece. </p>
      </div>
      <div type="chapitre" n="10">
        <head>Il met en especial difference entre delectacions humaines.</head>
        <p> Mais en hommes les delectacions ne different pas peu. Car unes 
        <pb n="514"/>
         meïsmes choses sont as uns delitables et as autres font tristece. Et a aucuns unes
          choses sont tristes et les heent, et as autres ilz sont delitables et amiables. Et ce
          avient en choses douces; car unes meïsmes choses ne semblent pas doulces a celui qui est
          en fievre et a celui qui est sain. Ne unes meïsmes choses ne semblent pas chaudes aucunes
          fois a celui qui est trop foible en touchement et a celui qui est bien disposé. Et
          semblablement comment il est en teles choses selon la disposicion du corps, ainsi est il
          en autres choses selon la disposicion de l'ame. Et en toutes choses qui appartiennent a
          operacions humaines, chascune est tele selon verité come elle semble estre au vertueus. Et
          donques se ce est bien dit comme si est que vertu et homme vertueus en tant comme tel est
          la mesure de toute chose humaine, il s'ensuit que les delectacions qui lui semblent estre
          teles sont vraies delectacions. Et que les choses en quoy il s'esjoïst sont delitables
          simplement et selon verité. Et les choses qui sont tristes au vertueus, se ilz apparent
          delitables a un autre, ce n'est en rien merveille; car en homme sont faites moult de
          corrupcions et moult de choses nuysibles. Et les choses qui sont tristes au vertueus il ne
          sont pas delitables simplement, mais seulement en apparance et a ceuls qui sont mal
          disposés. Et les delectacions que l'en confesse communelment estre laides, il est
          manifeste que l'en ne doit pas dire que elles sont delectacions a parler simplement, car
          ilz ne sont delectacions fors a ceulz qui sont corrumpus. Mais a savoir mon des
          delectacions du vertueus laquelle est plus principal et plus propre a homme, ce puet estre
          manifeste par les operacions; car les delectacions les ensuivent. Et donques posé que une
          operacion ou pluseurs soient propres a homme parfait et beneuré, les delectacions qui
          parfont ces operacions, ce sont principalment les delectacions propres a homme. Et les
          autres delectacions du vertueus sont soubz cestes en moult de manieres, aussi comme il est
          des operacions. </p>
      </div>
      <div type="chapitre" n="11">
        <head>Il determine de felicité en general.</head>
        <p> Aprés ce que nous avon dit des choses qui sont vers les vertus et vers amistiés et vers
          delectacions, il convient passer oultre et dire de felicité grossement. Car nous la mecton
          et dison estre fin de toutes choses humaines. 
        <pb n="515"/>
        Et se nous reciton aucunes choses devant dites, nostre procés en sera plus cler et plus
          brief. Nous avon dit devant que felicité n'est pas un habit. Car se il estoit ainsi il
          s'ensuivroit que aucun qui dormiroit toute sa vie ou par la plus grant partie seroit
          beneuré. Et ce ne puet estre, car celui qui dort ne vit pas fors de tele vie comme vit une
          plante. Item, se felicité estoit un habit elle pourroit estre mesmement et parfaictement
          en un homme infortuné. Et pour ce, ceulz a qui ces opinions ne plaisent pas, c'est a
          savoir que le dormant et l'infortuné soient beneurés, ilz dient que felicité doit plus
          estre mise en aucune operacion que en habit, si comme il a esté dit devant. Et des
          operacions les unes sont neccessaires a autres choses et eslisibles pour autres choses. Et
          les autres sont eslisibles selon elles meïsmes. Et donques est il manifeste que felicité
          est a mectre entre les operacions qui sont eslisibles pour elles, et n'est pas de celles
          qui sont eslisibles pour autre chose; car felicité n'a mestier d'autre chose pour quoy
          elle soit eslisible, mais elle est par soy souffisante. Et les operacions sont eslisibles
          selon elles es quelles l'en ne quiert autre chose fors l'operacion. Et teles sont les
          accions ou operacions qui sont selon vertu. Car faire bonnes oeuvres et vertueuses est
          chose eslisible pour elle meïsme. Item, les delectacions qui sont en gieux et esbatemens
          semblent estre teles; car les genz ne les eslisent pas pour autres choses. Car aucunes
          fois pour celes delectacions les gens sont negligens de garder leurs corps et leur
          possessions. Et moult de gens qui semblent estre beneurés ont leur refuge et leur
          entencion a teles conversacions qui sont en 
        <pb n="516"/>
        gieux et esbatemenz. Et pour ce, ceuls qui se scevent bien avoir en gieux et en
          esbatemens, ilz sont approuvés en teles conversacions vers les tyrans qui semblent estre
          beneurés et semble que ilz aient tout ce que ilz veulent. Et telz gens esbatans se
          monstrent delictables as tyrans en ce que les tyrans appetent et desirent et les tyrans
          ont mestier de teles gens. Et par ce semble il a aucuns que felicité soit en teles
          delectacions, pour ce que ceuls qui sont en grans puissances mondaines entendent a teles
          delectacions. Mais par aventure, teles choses ne sont pas signe souffisant que felicité
          soit en gieux; car vertu morale ne vertu intellectuele ne sont pas en ce qui est estre
          puissant de puissance mondaine, desquelles vertus viennent et sont causees bonnes
          operacions et vertueuses. Et se cestes gens ne treuvent pas goust ne plaisance es
          operacions vertueuses qui sont plaines de delectacion pure et liberal, et se pour ce ilz
          refuient et se traient as delectacions corporeles, l'en ne doit pas pour ce estimer ne
          cuidier ou jugier que teles delectacions corporeles soient plus eslisibles que ne sont
          celles qui sont en operacion de vertu. Car nous veon souvent d'aucunes choses que les
          enfans ont par devers eulz que il les cuident et reputent estre tres bonnes et tres
          precieuses. Et pour ce est ce chose raisonnable que en la maniere que unes choses semblent
          estre precieuses as enfans et autres as hommes anciens, que semblablement il soit des
          hommes mauvais et des vertueus. Et donques si comme nous avon dit moult de fois, les
          choses sont simplement et selon verité precieuses et delitables lesquelles semblent au
          vertueus estre teles. Et pour ce que a chascun les operacions li sont eslisibles qui sont
          convenables a son propre habit, il s'ensuit que au vertueus operacion qui est selon vertu
          lui est tres eslisible. Et donques s'ensuit il que felicité n'est pas en operacion ou
          delectacion de gieu. Item, dire que gieu soit la fin de vie humaine et que nous devon
          faire tous noz negoces et besoignes et souffrir mal et endurer painnes, et toute nostre
          vie ordener finablement pour gieuer, -- c'est inconvenient. Et ce convendroit il dire se
          felicité estoit en gieu, car nous eslison toutes choses 
        <pb n="517"/>
         pour la grace d'autres choses excepté felicité; car elle est la fin pour quoy l'en eslit
          toutes autres choses. Et dire que l'en doit estudier et labourer pour grace de gieu et que
          gieu soit la fin principal pour quoy sont teles choses, ce semble une folie et un dit tres
          enfancible. Mais selon Anatarxes le philosophe et selon verité, la droite ordenance est
          que l'en doit jouer afin que l'en estudie et non pas estudier afin de jouer. Car gieu est
          semblable a repos; et pour ce que les gens ne pueent pas tousjours labourer, ilz ont
          mestier de repos. Et donques repos n'est pas la fin humaine. Car repos est fait et ordené
          pour operacion. Item, la vie beneuré est selon vertu, car operacion selon vertu est
          avecques joie et avecques delectacion. Et en gieu n'a pas tele delectacion, car es
          meilleurs choses sont les meilleurs delectacions. Et dire que les choses qui sont faites
          en soy jouant soient meilleurs que les choses vertueuses qui sont faites a grant estude,
          c'est une derision. Item, felicité est en la meilleur partie de homme et en la meilleur
          operacion de celle partie; car l'operacion de la meilleur partie est la meilleur et la
          plus beneuree. Et chascun indifferenment, aussi bien un homme bestial comme un tres bon
          homme, puet user de corporeles delectacions et soy delicter en gieus. Et nul ne atribue
          felicité a homme bestial; si comme l'en ne luy actribue pas vie, c'est a dire que il vive
          premierement, ne comme homme. Et donques felicité ne est pas en teles conversacions qui
          sont en delectacions corporeles et en gieus, mais elle est en operacion qui est selon
          vertu, si comme il est dit devant. </p>
        
      </div><pb n="518"/>
      <div type="chapitre" n="12">
        <head>Il determine en especial de felicité speculative et monstre que elle est
          parfaicte et principal.</head>
        <p> Pour ce que felicité est operacion selon vertu, il est raisonnable que ce soit selon la
          tres meilleur vertu, et que ce soit operacion de la tres meilleur partie de homme ou de la
          tres meilleur puissance de l'ame. Et donques quelconques partie ce soit, ou soit
          entendement ou autre chose, il convient que ce soit la partie qui a en homme dominacion,
          princee et seigneurie selon nature. Item, entendement et nulle autre puissance humaine a
          intelligence et cognoissance des choses qui sont simplement et par elles meïsmes bonnes et
          divines; ou pour ce que il meïsme est en soy une chose divine, ou pour ce que de toutes
          les choses qui sont en nous, c'est la tres plus divine. Mais comment que il soit, il
          convient que operacion de entendement selon la vertu qui lui est propre soit parfaicte
          felicité. Et il appert par ce que fu dit devant que ce est operacion speculative. Et ce
          que nous dison s'acorde 
        <pb n="519"/>
        as choses qui furent dites devant de felicité et a verité. Premierement il appert par ce
          que tele operacion est tres bonne, car c'est operacion de entendement lequel est la
          meilleur chose de toutes celles qui sont en nous. Et avecques ce, elle est vers les
          meilleurs choses que entendement puisse cognoistre. Item, celle operacion est tres
          continuele, durable et permanente. Car nous povon plus continuelment perseverer en
          speculer verité que en ouvrer quelconque autre chose. Item, nous cuidon et dison que il
          convient que delectacion soit mixte et adjointe a felicité. Et tous sages confessent que
          de toutes les operacions qui sont selon vertu, la tres plus delitable est speculacion ou
          contemplacion selon la vertu de sapience. Car philosophie a delectacions tres
          merveilleuses, et quant est en purté et quant est en fermeté. Et est chose raisonnable que
          ceulz qui scevent et cognoissent la verité aient plus delectable conversacion ou plus
          grant delectacion en speculer tele chose que ceuls qui ne la scevent pas et qui ne ont eü
          l'estude et inquisicion de tele verité. Item, ce que l'en appelle par soy souffisance est 
        <pb n="520"/>
        mesmement en operacion speculative. Car le sage et le juste et tous ont mestier des
          choses neccessaires a vivre. Et quant l'en a de teles choses a souffisance pour vie
          humaine, encore celui qui est juste a mestier d'autres choses selon sa vertu, c'est a
          savoir d'autres personnes asquelz il face justice. Et d'autres qui li aident a faire
          justice et de pluseurs autres choses. Et semblablement est il d'actrempance et de
          fortitude et des autres vertus. Mes le sage selon la vertu de sapience puet tout par soy
          speculer, et tant est plus sage et il le puet mieulx faire. Mais par aventure mieulx est
          que il ait aucuns qui speculent avecques luy. Et ce non obstant, il est entre tous autres
          vertueus le plus par soy souffisant. Item, il semble que speculacion seule et nulle autre
          operacion de vertu soit a amer et a eslire pour elle meïsme; car l'en ne quiert rien en
          elle fors speculer ne autre chose ne veult de elle. Mais es operacions des autres vertus,
          nous acqueron aucune chose ou moins et autre que n'est l'accion ou operacion. </p>
        
      </div><pb n="521"/>
      <div type="chapitre" n="13">
        <head>Il monstre par une autre raison que parfaicte felicité est en speculacion.</head>
        <p> Il semble que felicité est en vacacion; car nous ne faison pas vacacion afin que nous
          vacon, et nous bataillon ou combaton afin que aprés nous menon nostre vie a paix. Et
          donques les operacions des vertus pratiques sont en choses politiques ou en choses
          appartenantes a batailles ou guerres. Et les accions ou operacions qui sont en teles
          choses ne semblent pas estre vacantes ou en vacacion et que ce soit repos final. Et
          premierement, il appetent de celles qui sont vers guerres; car nul ne devroit eslire
          guerroier ou bataillier pour la grace de bataillier ne faire preparacions ne querir
          occasions de guerres finablement pour guerroier. Car celui sembleroit du tout homicide et
          homme violent qui procureroit que ses amis feïssent guerre et que occisions fussent
          faites. Item, l'accion de celui qui est politique n'est pas vacant ou vacacion et final
          repos; car le politique hors son accion, qui est converser civilement ou ordener la
          policie, il tent oultre a querir autres choses, si comme sont puissances et honeurs. Et
          encore quiert il plus ou doit querir felicité pour soy et pour les citoiens de la cité,
          laquele est autre chose que n'est accion politique. Et donques se les accions politiques
          et les accions appartenantes a batailles ou guerres excedent et sont devant toutes accions
          qui sont selon 
        <pb n="522"/>
         vertus morales et les passent en biauté et en grandeur. Et ilz ne sont pas vacantes ou
          en vacacion; mais appetent une autre fin, et ne sont pas eslisibles pour elles meïsmes
          finablement.</p>
        <p> Et l'operacion de entendement, laquelle est speculer, differe des autres en
          estude, c'est a dire en appetit et inquisicion de fin; car elle n'appete nulle autre fin
          fors elle meïsme. Et a en soy sa propre delectacion. Et est par soy souffisante, et en
          vacacion ou en repos; et est senz labeur, si comme il est possible en ceste vie humaine.
          Et en ceste maniere le speculatif selon ceste operacion a en soy toutes choses que l'en
          actribue au beneuré. Et donques operacion speculative est parfaicte felicité de homme. Et
          convient que elle ait parfaicte longueur de vie; car nulle chose qui appartiengne a
          felicité n'est imparfaicte. </p>
      </div>
      <div type="chapitre" n="14">
        <head>Il monstre l'excellence de ceste felicité.</head>
        <p> Et tele felicité est meilleur vie que n'est felicité qui est selon homme. Car celui qui
          a tele operacion ne vit pas selon ce que il est homme, mais il vit selon ce que il a en
          soy aucune chose divine et de tant comme son entendement, qui est une simple intelligence,
          differe de homme qui est composé d'ame et de corps. De tant differe operacion speculative
          de operacion qui est selon autre vertu. Et donques se entendement est une chose divine ou
          regart de homme, il s'ensuit que vie qui est selon entendement est vie divine 
        <pb n="523"/>
       ou regart de vie humaine ou qui est selon homme. Et ne convient pas soy assentir a ceulz
          qui disoient que homme doit seulement sentir et savoir choses humaines, ne homme mortel ne
          doit savoir fors seulement choses morteles. Car tout homme en tant comme il est possible
          se doit faire immortel, et doit faire toutes choses afin que il vive selon la tres
          meilleur chose de toutes celles qui sont en luy. Car combien que telle chose soit petite
          ou nule en quantité, toutesvoies elle est grande et excede et passe et seürmonte toutes
          choses humaines en puissance et en precieuseté. Item, il semble que chascune chose est ce
          qui est en elle le plus principal et le meilleur; et ainsi homme est entendement. Et
          donques seroit ce inconvenient se homme ne eslisoit la vie qui est propre a soy meïsme et
          se il eslisoit vie propre a autre chose. Car, si comme il fu dit devant et puet estre dit
          maintenant, la chose qui est propre, elle est par nature tres bonne et tres delitable a
          celui a qui elle est propre. Et a homme, la vie qui est selon entendement lui est propre.
          Et donques se homme est mesmement et principalment son entendement, il s'ensuit que celuy
          qui vit selon entendement et de vie speculative est tres beneuré. </p>
        <pb n="524"/>
      </div>
      <div type="chapitre" n="15">
        <head>Il monstre en especial l'excellence de ceste felicité ou regart de
          felicité active.</head>
        <p> Aprés celui qui est tres beneuré come il est dit devant est secondement celui qui est
          beneuré selon autre vertu. Et les operacions qui sont faites selon tele vertu sont
          humaines. Car les choses justes ou faites selon justice et celles qui sont faites selon
          fortitude et toutes les autres choses lesquelles selon les vertus moralz nous faisons les
          uns as autres ensemble en communicacion en communicacions et en secourir les uns as autres
          quant as neccessitéz, et en toutes manieres d'accions et de passions es quelles nous
          converson ensemble en actribuant a chascun ce que il convient ou appartient, -- toutes
          teles choses sont humaines. D'autre partie, aucunes operacions faites selon vertus moralz
          dependent et viennent pour cause du corps. Et vertu moral semble avoir grant affinité et
          estre appropriee as passions. Et prudence est prouchaine afinité et conjointe a vertu
          moral et vertu moral a prudence; car les principes de prudence sont pris selon les vertus
          moralz. Et la rectitude et adrescement des vertus moralz est selon prudence. Et prudence 
        <pb n="525"/>
         et vertu moral sont corporeles et conjointes ensemble et as passions. Et donques sont
          ces vertus moralz en homme en tant comme il est composé d'ame et de corps, et toutes
          vertus de homme ainsi composé sont vertus humaines. Et donques la vie qui est selon teles
          vertus est vie humaine et la felicité qui est selon elles est felicité humainne. Mais la
          vie ou la felicité qui est selon entendement et qui est speculative, elle est separee de
          teles passions corporeles. Et de ce soit tant dit quant a present; car determiner de tele
          felicité plus a plain et plus certainnement, c'est plus grant chose et plus que n'est
          nostre present propos.</p>
        <p> Item, vie ou felicité speculative ne a mestier des biens dehors
          fors que bien peu, et moins que ne a vie ou felicité moral et active. Car l'une et l'autre
          ont mestier des choses neccessaires pour la sustentacion du corps aussi comme equalment.
          Car combien que celui qui est politique et actif labeure ou entende plus a son corps ou
          quelzconques teles choses que ne fait le speculatif, toutesvoies il a en soy petite
          difference. Mais quant est as operacions, il differe moult grandement; car celui qui est
          liberal a mestier de pecunes pour faire les oeuvres de liberalité. Et celui qui est juste
          aussi pour prendre ce que il doit et pour faire retribucions. Car les volentés des gens
          sont inmanifestes et occultes, et aucuns non justes faingnent que ilz ont volenté de
          ouvrer justement et non ont. Et pour ce, celui qui a la vertu de fortitude, il a mestier
          de puissance en armes se il doit parfaire aucune operacion selon tele vertu. Et celui qui
          est actrempé, il convient que il ait puissance de user de delectacions; car autrement il
          ne pourroit estre manifeste ne sceü se il est actrempé ou non, ne aussi de chascun autre
          selon autre vertu moral. Et pour ce est question, a savoir mon laquelle chose fait plus
          principalment as vertus, ou eleccion ou les accions dehors, aussi comme se ces deux choses
          fussent 
        <pb n="526"/>
        requises a la perfeccion des vertus. Et il est manifeste que vertu quant a sa perfeccion
          est en toutes ces <num>.II.</num> choses. Et as accions dehors il convient pluseurs
          choses. Et teles accions, de tant comme elles sont plus grandes et meilleurs, tant leur
          sont requis plus des biens dehors. Mais celui qui vaque et met son entencion a
          speculacion, il ne a mestier de nulle tele chose quant a son operacion; mais l'en puet
          dire que teles choses li sont un empeeschement a sa speculacion. Mais selon ce que il est
          homme et en tant comme il convit avecques les autres et en tant comme il eslit ouvrer
          selon vertu moral, il a adonques mestier de telz biens quant a converser humainement.
          Item, que parfaicte felicité soit operacion speculative il appert par ce, car nous cuidons
          et dison que les dieux sont mesmement et tres grandement beneurés. Et l'en ne puet dire
          que les accions morales et pratiques leur soient deües ou actribuees. Car se aucuns leur
          actribuoient operacions justes, ce sembleroit une derision; si comme qui diroit que ilz
          font ensemble communicacions et marcheandises et que ilz prennent choses en depost et
          baillent et les rendent et quelzconques teles autres choses. Mais qui diroit que il
          seüssent la vertu de fortitude et que ilz soustenissent choses terribles et se exposassent
          a tres grans perilz pour le bien publique, aussi sembleroit ce derision. Ou qui diroit que
          ilz sont liberalz; car ilz ne donnent a nul, si comme font gens liberalz. Et 
        <pb n="527"/>
        seroit inconvenient dire que ilz aient monnoie ou aucune tele chose. Et se aucuns
          disoient que ilz sont actrempéz, pour certain ceste loenge seroit mal aggreable; car les
          dieux ne ont nulles mauvaises concupiscences. Et ainsi en passant par toutes les accions
          des vertus morales, il appert que les choses qui sont vers teles accions sont petites et
          sont indignes de estre actribuees as dieux. Mais tous sages cuident et tiennent les dieux
          vivre et ouvrer, c'est a dire que ilz ont vie et sont en operacion. Car il ne convient pas
          dire que ilz dorment, si come l'en raconte d'un homme appellé Endymona. Et donques se de
          la vie de Dieu nous oston ouvrer selon vertus morales et faire selon les artz, il ne
          demeure operacion que li puisse estre actribuee fors speculacion. Et donques s'ensuit il
          que l'operacion de Dieu, laquelle est en beatitude ou felicité differente de felicité
          humaine, est speculative. Et par consequent, des operacions humaines celle qui est a
          l'operacion de Dieu plus prouchaine ou plus semblable, c'est la tres plus beneuree. Item,
          de ceste verité est signe ce que les autres bestes ne participent pas en felicité. Car ilz
          sont parfaictement et du tout privees de tele operacion et ne pueent avoir speculacion. Et
          nous actribuon as dieux ou as substances separees toute vie beneuree. Et as hommes nous
          leur actribuon tele vie en tant comme ilz ont en eulz aucune similitude de tele operacion
          speculative quelle les dieux ont. Et des autres bestes, nulle n'est beneuree; car ilz ne
          communiquent ou participent en rien de speculacion. Et donques en tant comme speculacion
          se estent, en tant se estent felicité. Et tant plus ont de speculacion, tant sont il plus
          beneurés; et non pas selon accident, mais selon speculacion; car elle est selon elle
          meïsme honorable. Et donques felicité est speculacion. </p>
        
      </div><pb n="528"/>
      <div type="chapitre" n="16">
        <head>Il monstre comment le beneuré se a as autres choses qui sont hors
          luy.</head>
        <p> Celuy qui est beneuré a mestier des bien dehors; car il est homme, et nature humaine
          n'est pas par soy souffisante a speculer, mais convient que le corps soit gardé en santé
          et que l'en ait viande et autre service. Et combien que nul ne soit beneuré senz avoir des
          biens dehors, toutesvoies ne doit l'en pas cuidier que celui qui veult et tent a estre
          beneuré a mestier des biens dehors en grant multitude et en grant quantité. Car nul n'est
          par soy souffisant pour superhabondance de telz biens, ne par ce ne a bon jugement ne
          bonne accion. Et est possible qu'aucuns facent bonnes oeuvres qui ne sont pas princes de
          terres ne de mer. Car de richesces moderees et moiennes aucun puet bien ouvrer selon
          vertu. Et ce puet l'en veoir manifestement par ce que les simples gens de moien estat ne
          semblent pas moins faire oeuvres vertueuses que ceuls qui sont riches et puissans, mais
          plus. Car tant de choses come ilz ont leur souffist pour bien faire.</p>
        <p> Et la vie de celui
          qui oeuvre selon vertu est beneuree. Et pour ce, par aventure, l'opinion de Solon est bien
          dit; car il cuidoit et mectoit que ceuls qui ont des biens dehors ou des richesces
          modereement et moiennement, ilz font tres bonnes operacions et vivent actrempeement. Car
          communelment 
        <pb n="529"/>
       ceuls qui ont possessions moderees et moiennes, ilz oeuvrent choses appartenantes a
          faire. Et a cest propos il sembloit a Anaxagoras le philosophe que nul n'est beneuré qui
          est tres riche et tres puissant. Et disoit que ce n'est pas merveille se son dit appert a
          pluseurs inconvenient. Car la multitude des populaires jugent des choses dehors, pour ce
          que tant seulement ilz sentent, apparçoivent et cognoissent teles choses. Et donques il
          semble que les opinions des sages s'acordent as raisons que nous avons dites. Et telz diz
          des autres philosophes sont foy pour la vie de eulz; car, es choses ouvrables par nous, la
          verité est jugiee par la vie et par les oeuvres pour ce que les operacions ont dominacion
          en telz jugemenz. Et convient entendre et resgarder as oeuvres et raporter ou referer les
          paroles a la vie. Et se ilz sont concordables, adonques tele doctrine est a accepter; et
          quant ilz sont descordables, tels paroles sont a soustenir ou a prendre comme de gens qui
          veulent decevoir. Et celui qui oeuvre selon entendement et qui met sa cure en entendement
          par speculacion, il semble estre tres bien disposé, et tres ami ou tres amé de Dieu. Car
          se les dieux ont cure et providence des choses humaines, si comme il semble estre verité,
          il est vraysemblable que ilz se delictent et esjoïssent en la chose qui est en homme tres
          bonne et tres prouchaine et tres semblable a euls; et c'est entendement. Et est
          raisonnable que ilz donnent graces et 
        <pb n="530"/>
        benefices as hommes qui aimment et honeurent entendement. Et que ilz aient cure et
          sollicitude de ceulz qui font teles bonnes operacions aussi comme de leur amis. Et pour ce
          que toutes ces choses dessus dites sont mesmement et tres excellentement en celui qui a la
          vertu de sapience, donques est ce chose manifeste que tel homme est tres amé de Dieu. Et
          par consequent, il est vraysemblable que tel homme soit tres beneuré.</p>
        <p> Et donques se il est
          ainsi, celui qui a la vertu de sapience est mesmement et tres grandement beneuré. </p>
      </div>
      <div type="chapitre" n="17">
        <head>Il monstre que oultre la doctrine devant mise est neccessaire bonne
          acoustumance.</head>
        <p> Question pourroit estre, puisque nous avon dit souffisanment et grossement et en figure,
          si comme l'en puet parler en tele matiere des choses appartenantes a felicité et des
          vertus et avecques ce d'amistié et de delectacion, a savoir mon se ce que nous avion esleü
          a traictier et determiner devroit ici avoir fin. Mais si comme il fu dit devant, la fin de
          la science des choses ouvrables par nous n'est pas en speculacion et en cognoistre teles
          choses ou chascune de elles. Mais la fin de ceste science est ouvrer et faire de telles
          choses. Et donques savoir parler de vertu ne souffist pas; mais nous devon tempter et
          mectre painne a avoir vertu en nous et a amer en l'usage par operacions ou aucunement
          autrement se nous voulons estre bons. Car se sermons, persuasions ou exhortacions
          souffisoient pour faire les gens vertueus, pour certain pluseurs et grans louiers et
          remuneracions seroient justement deües a ceuls qui scevent et qui usent de art de
          persuader et sermonner. Et convendroit que l'en leur feïst teles remuneracions. Mais or
          est verité que sermons et persuasions peuent bien provoquer, exciter et esmouvoir a bien
          aucunes joenes genz; c'est a savoir, ceulz qui sont frans et liberalz, et qui ont nobles
          meurs 
        <pb n="531"/>
        et qui veritablement aiment bien faire. Et telz sont aptes et habiles a ce que ilz
          soient faiz plains de vertu et de honesté. Mais d'autre partie, pluseurs sont lesquelz
          l'en ne puet par sermons ou par quelconques paroles provoquer, convertir ou actraire a
          bonté, pour ce que ilz ne sont pas néz ou enclins a obeïr a vercunde, mais a paour. Et ne
          sont pas néz ou tailliéz a eulz departir de mauvaistiéz pour eviter et eschiver pechié et
          laidure, mais pour paour de soustenir painnes. Car teles gens, pour ce que ilz vivent
          selon passion de ire ou de concupiscence, ilz parsuivent delectacions propres a teles
          passions et par ce croissent les passions. Et aussi ilz fuient les tristeces contraires ou
          opposites. Mais du bien, lequel est vray bien et selon soy delictable, ilz ne ont
          entendement ne cognoissance ne onques n'en gousterent. Et donques sermons ne pourroient
          teles gens transformer et convertir a bien; car ce n'est pas possible, ou au mains n'est
          ce pas legiere chose de transmuer les genz par paroles des choses que ilz ont piece a et
          de lonc temps comprises ou aprises par acoustumances. Et se nous avion toutes les choses
          par lesquelles nous povons estre bons et prendre ou acquerir vertu, ce nous devroit estre
          chose chiere et amable. Mais de teles choses sont pluseurs opinions; car les uns cuident
          que les gens soient fais bons par nature, les autres cuident que ce soit par acoustumance
          et les autres dient que c'est par doctrine. Et ce que nous avon de nature quant a ce, il
          est chose manifeste que ce n'est pas en nostre posté, mais ce avon nous par aucune cause
          divine. Et tele chose ont 
        <pb n="532"/>
         ceulz qui sont selon verité bien fortunéz. Mais sermon, parole et doctrine ne puet pas
          en tous ouvrer et proffiter; mais convient que l'ame de l'auditeur soit preparee par bonne
          acoustumance ad ce que elle se delicte et esjoïsse en bien et que elle ait haine de mal,
          en la maniere que la terre doit estre bien cultivee afin que elle nourrisse la semence.
          Car celui qui vit selon passion ou concupiscence, il ne ot ou escoute pas volentiers
          sermon ou parole qui le amonneste a bien ne il ne l'entent pas. Et celuy qui est ainsi
          disposé, comment seroit ce possible de le actraire a bien par persuasion? Car
          universelment verité est que tele passion ne se depart pas par parolles mais pour
          violence.</p>
        <p> Et donques a ce que teles paroles aient effect et proffitent, il convient que
          acoustumance propre a vertu ait esté devant, par quoy la personne aime le bien et ait
          indignacion de chose laide et deshonneste. </p>
      </div>
      <div type="chapitre" n="18">
        <head>Il monstre que a bonne acoustumance sont requises loys.</head>
        <p> C'est forte chose que un homme des sa joenesce soit mené et adrescié a vertu se il n'est
          nourri soubz bones loys; car vivre actrempeement et perseverer en tele vie n'est pas chose
          delictable au plus des gens. Et especialment vivre autrement est delitable as joennes
          gens, et pour ce convient il que la maniere de nourrir les gens en joennesce et les voies
          que l'en treuve pour les adrecier a bien ouvrer soient ordenees et gouvernees par loys.
          Car puisque ilz seront acoustuméz a teles choses, elles ne leur seront pas tristes. Et ne
          souffist pas, par aventure, que les joennes gens soient adresciéz a bien par bon
          nourissement et par bonne cure; mais avecques ce, meïsmes quant le joenne est fait homme
          et il est en aage, il convient trouver voies qui adrescent a honestement ouvrer et par
          quoy il soit acoustumé a bien. Et vers tele 
        <pb n="533"/>
        chose ou quant a ce nous avon mestier de loys. Et universelment les gens ont mestier de
          loys par toute leur vie et en tous aages. Car la plus grant partie de eulz obeïssent plus
          a bien par neccessité et par contrainte que ilz ne font pour paroles, et plus pour paour
          de damage que pour amour de bien et de honesté. Et pour ce, ceuls qui mectent et font ou
          publient les loys, ilz ont estimacion que il convient appeller et provoquer les gens a
          vertu en ceste maniere; c'est a savoir, ceuls qui sont bons et qui sont bien disposés par
          les acoustumances precedentes, l'en les doit enduire et provoquer a vertu pour grace de
          bien comme ceulz qui sont obeïssans. Mes a ceuls qui sont inobediens et desobeïssans a
          raison et qui forlignent ou sont hors de la droite ligne de bonnes meurs, l'en leur doit
          mectre painnes et pugnicions. Et ceuls qui sont du tout incorrigibles, l'en les doit
          exterminer. Car celui qui est bon et qui ordenne sa vie a bien, il obeïst as bonnes
          paroles; mais le mauvais qui trop appete delectacion, il le convient pugnir et donner luy
          tristece en la maniere que l'en duit et chastie <num>.I.</num> asne ou une autre beste de
          labeur. Et pour ce dient les sages que il convient a telz gens donner mesmement et par
          especial les tristeces contraires as delectacions que ilz aiment. Et donques si comme dit
          est, se un homme doit estre bon ou temps a venir, il convient que il soit nourri en bien
          et acoustumé a bien. Aprés il convient que il se gouverne selon droites voies trouvees
          pour vivre vertueusement, et que il se abstiengne de faire mauvaises choses de sa liberal
          volenté ou contre sa volenté et par contrainte. Et ces choses peuent estre faites en ceuls
          qui vivent selon aucun entendement pratique et selon aucun ordenance laquelle ait force et
          puissance de les contraindre. Et le commandement paternel n'a pas tele force ou puissance
          et ne contraint pas telement. Et universelment, le commandement d'un homme quelconque fait
          peu quant a ce que dit est, se tel homme n'est roy ou prince ou se il n'a aucune tele
          auctorité. Mais la loy a puissance contraingnant, car loy est parole ordenee d'aucune
          prudence et de 
        <pb n="534"/>
        entendement. Item, communelment les gens ont en haine ceulz qui contraingnent a leur
          mouvement et a leurs volentés. Et supposé que ilz feïssent bien de contrarier a ce. Mais
          la loy n'est pas grieve ne haineuse, car elle commande choses honestes et vertueuses. </p>
      </div>
      <div type="chapitre" n="19">
        <head>Il monstre que il est neccessaire que aucun mecte loys.</head>
        <p> Celui qui mist les loys en la cité de Lacedomoine, il eüt sollicitude et cure de la
          maniere de nourrir les enfans et de trouver voies par quoy ilz peüssent estre adreciéz a
          vertu. Et ce estoit tant seulement en la cité dessus dite et en peu d'autres. Car en
          pluseurs cités teles choses sont en negligence et ne en cure l'en. Mais chascun vit si
          comme il lui plaist quant est a l'ordenance des enfans et des femmes; car ilz en disposent
          a leur volenté en la maniere que font les Cyclopeiens. Et donques est ce tres bonne chose
          que l'en face et que l'en ait cure et sollicitude commune et publique qui adresce a bien
          ouvrer. Et toutesfois que les presidenz sont negligenz de tele cure commune, lors est il
          convenable que chascun mecte paine de faire chose par quoy il puisse ses filz et ses amis
          adrescier a vertu ou eslire; car celui pourra mesmement faire teles choses qu'il sera
          ordené pour mectre la loy, si comme il appert par les choses devant dites. Et est
          manifeste que les cures communes sont faites par les loys, et de teles oeuvres les bonnes
          sont faites par les loys vertueuses. Et ne fait au propos nulle difference se les loys
          sont escriptes ou non escriptes, ne se par teles loys un seul est entroduit ou pluseurs,
          en la maniere que teles choses ne font difference en musique ne en art de soy excerciter
          ne es autres. Et aussi comme les choses appartenantes as loys et les meurs ont 
        <pb n="535"/>
        posté es cités, en tele maniere les commandemenz des peres ont posté en leurs maisons ou
          hostelz. Et encore plus pour ce que les filz ou enfans des le commencement aiment leur
          parenz pour prouchaineté de lignage, et pour les benefices que ilz ont receüs d'eulz, et
          pour ce que nature les encline a obeïr de legier a leur peres. Et avecques ce, l'en doit
          savoir que les disciplines des choses communes differe selon la difference de chascune des
          choses singulieres; aussi comme en medicine, en laquelle est une regle commune qui dit que
          abstinence et repos sont proffitables a celui qui est en fievre. Mais par aventure, aucun
          est auquel tele chose ne proffiteroit pas. Et semblablement, un champion ne se combat pas
          en une meïsme maniere contre chascun. Et en tout art l'en oeuvre plus certainement et plus
          seürement quant l'en a mis sa propre cure et fait diligence par quoy l'en cognoist
          particulierement les proprietés de chascune des choses ouvrables, et en actaint l'en et
          vient mieulx a la fin conveniente. Car le medicin en tant comme medicin fera tres bien sa
          cure. Et celui qui scet l'art de excercitation fera tres bien ce que il veult faire. Et
          chascun autre semblablement se il scet les proposicions ou regles universeles et quele
          chose est convenable communelment a tous ou a tous telz ou telz. Car les sciences sont et
          sont dites d'aucun principe commun. Et ne souffist pas savoir tele chose commune
          seulement; mais avecques ce, il convient avoir cognoissance de la chose singuliere. Et par
          aventure puet avenir que aucun fait une cure. Et toutesvoies, il ne scet pas les principes
          ou les regles de la science, mais il fait tele cure pour ce que par experience il
          considere diliganment les accidens singuliers en chascun point. Et en ceste maniere l'en
          voit que aucuns sont tres bons medicins de euls meïsmes. Et si ne peuent proffiter a un
          autre. Mes neentmoins, celui qui veult savoir aucun art et estre en tel art operatif et
          speculatif, il doit aler as 
        <pb n="536"/>
         proposicions universeles selon ce que il est possible. Comme dit est, les sciences et
          les ars sont vers teles choses. Et par aventure, en ceste maniere est il de celui qui
          veult faire par aucune cure les hommes meilleurs, soit en grant nombre ou en petit. Car
          tel doit estudier et tempter a mectre loys se il est ainsi que par loys nous soions fais
          bons. Et ne appartient pas a chascun ordener la cure proposee et mectre loys. Mais il
          convient que ce soit fait par aucun qui soit sachant en la maniere que il est en medicine
          et es autres artz desquelz est aucune cure et aucune prudence. </p>
      </div>
      <div type="chapitre" n="20">
        <head>Il enquiert en quelle maniere .I. homme puet estre fait tel que il soit
          habile a mectre les loys.</head>
        <p> Donques aprés ces choses, nous entendon a enquerir par quelles voies et en quel maniere
          aucun est fait tel que il puisse mectre loys. Et a savoir mon se il est ainsi en cest
          propos comme il est es ars et es sciences autres que politiques. Car la science ou art de
          mectre les loys est une partie de politique; mais pluseurs ne font pas en ceste politique
          semblablement comme l'en fait es autres sciences et puissances. Car es autres ars, unes
          meïsmes personnes 
        <pb n="537"/>
      le baillent ou enseignent et oeuvrent selon telz ars, si comme sont les medicins et les
          escrivains. Mais quant a la science ou art de politiques, <num>.II.</num> manieres de gens
          sont; car les uns sont Sophistes, qui promectent que ilz enseigneront a mectre les loys et
          dient que ilz scevent l'art de politique; mais nul de euls ne oeuvre selon les loys ne
          selon politique. Mais autres gens sont qui conversent civilement et qui font oeuvres
          politiques par une puissance, c'est a dire, par un habit acquis par acoustumance plus que
          ilz ne les font par science. Et cestes gens ne scevent escrire ne enseigner ou baillier
          doctrine de teles choses, c'est a savoir, de politiques, ne comment l'en doit mectre loys;
          combien que par aventure ce fust meilleur chose que ne sont les sermons ou paroles de
          advocacie ou de rethorique. Item, telz gens ne font pas leur filz ou quelzconques de leur
          amis estre gens politiques ou savoir politique et mectre loys. Et se ilz peüssent teles
          choses faire, c'est chose raisonnable que ilz le feïssent. Car premierement, ilz ne
          peüssent faire meilleur choses pour leur citéz. Item, ilz ne pourroient pour eulz meïsmes
          eslire mieulx que avoir tele puissance. Item, ilz ne pourroient faire meilleur chose a
          ceuls qui sont tresbien leur amis. Mais toutesvoies, quant a ce, experience ne proffite
          pas peu. Car autrement il s'ensivroit que les genz ne seroient pas fais plus politiques et
          plus habiles a mectre loys pour acoustumance de vivre en policie. Et pour ce, ceuls qui
          desirent savoir de policie, il ont mestier 
        <pb n="538"/>
       d'avoir experience. Et une maniere de Sophistes sont qui promectent que il enseigneront
          estre politiques en la science de politique. Mais ils sont trop loing de la enseignier ou
          monstrer; car du tout ilz ne scevent quelle science ce est ne vers queles choses elle est.
          Car premierement, se ilz sceüssent quele chose ce est, ilz ne deïssent pas que politique
          fust une meïsme science que n'est rethorique ou moins bonne que n'est rethorique. Item, se
          ilz sceüssent vers quelles choses est politique, ilz ne cuidassent pas ou ne deïssent pas
          que ce est legiere chose de mectre les loys; car ilz cuident que a mectre les loys il ne
          convient autre chose fors congregier, amasser ou assembler et concueillir les loys
          anciennement approuvees, et aprés eslire celles qui semblent estre tres bonnes. Mais c'est
          tresgrant chose et tres forte et non pas legiere de eslire les meilleurs loys ou les tres
          bonnes, et de jugier de ce droiturierement et veritablement. Car droite eleccion suppose
          vray jugement fait par l'entendement. Et aussi comme l'en voit es choses appartenans a
          musique, que ceulz qui sont expers es choses singulieres, ilz jugent mieulx les 
        <pb n="539"/>
       oeuvres que ne font les autres et entendent mieulx par quelles choses et par quelle
          maniere teles oeuvres sont parfaictes et quelz sons se peuent ensemble concorder; mais a
          ceulz qui ne sont expers, il leur souffist asséz que ilz ne soient pas ignorans se l'euvre
          est bien faite ou mal faite, en la maniere qu'il est en lectre ou en escripture. Et les
          loys quant ilz ont esté mises sont semblables as oeuvres politiques. Et donques nul ne
          pourroit estre fait tel que il sceüst mectre loys et jugier lesquelles sont tres bonnes a
          estre mises par les choses dessus dites. Car les gens ne sont pas fais medicins operatis
          et bien ouvrans selon medicine par les escriptures des livres de medicine, combien que les
          aucteurs temptent et se efforcent de dire et de mectre en escript pas tant seulement les
          curacions, mais avecques ce la maniere comment il convient faire les cures en divisant les
          especes et les manieres des maladies singuleres et en monstrant comment l'en doit les
          choses appliquer a chascune. Et teles choses sont proffitables a ceus qui sont expers;
          mais a ceuls qui sont ignorans et qui ne ont eü experiences, teles choses sont inutiles.
          Et par aventure, speculer et cognoistre la multitude et congregacion des loys mises et de
          diverses policies passees ou presentes, et de teles loys et policies bien jugier
          lesquelles sont bonnes ou non bonnes, ou lesquelles sont convenables et expedientes pour
          telles gens ou pour telz, -- ces choses seroient bien proffitables pour mectre loys. Mais
          ceuls qui se passent legierement et scevent petitement et superficialment les choses
          dessus dites, senz ce que ilz aient habit par acoustumance et d'experience des fais
          humains, ilz ne peuent bien jugier de ce qui appartient a mectre les loys se ce n'est
          selon cas d'aventure. 
        <pb n="540"/>
      Et toutesvoies, se ilz ont veües les loys et consideré les policies aucunement, ilz en
          sont plus entendanz et plus habiles a ce que ilz puissent mectre les loys. Et donques pour
          ce que noz predecesseurs ont laissié a traictier ce qui doit estre traictié de mectre les
          loys ou ne le ont pas souffisanment baillié, il nous convient a ce plus vaquer et
          entendre. Et par aventure, encore est ce mieulx que nous traicton du tout universelment de
          la science de politiques, afin que philosophie moral soit parfaicte selon nostre
          puissance. Et premierement nous tempterons et essaierons a dire en passant se aucune chose
          en partie est bien dite en ceste matiere par noz progeniteurs et predecesseurs. Et aprés
          nous considererons de toutes les policies ensemble et regarderons lesquelles sauvent et
          tiennent en estat les cités ou communités, et lesquelles les corrumpent et destruient. Et
          quelles choses sauvent ou corrumpent chascune des policies et pour quelles causes. Et
          aussy pour quelles causes unes policies euvrent bien civilement et autres font le
          contraire. Car ces choses considerees et traictiees, par aventure nous pourrion mieulx
          regarder laquelle policie est tres bonne. Et en quelle maniere chascune policie doit estre
          ordenee. Et de quelles loys et de quelles coustumes chascune doit user. Or dison donques
          et commençons. </p>
        <p>Ci fine le <title>Livre d'Ethiques</title>.</p>
        <p><foreign xml:lang="la">Deo gracias.</foreign></p>
      </div>
      </div>
    </body>
  </text>
</TEI>