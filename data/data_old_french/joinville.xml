<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
  <teiHeader xml:lang="fr">
  <fileDesc>
    <titleStmt>
      <title type="main">Mémoires ou Vie de saint Louis</title>
      <title type="formal">joinville</title>
      <title type="reference">joinville</title>
      <title type="DEAF">JoinvMo</title>
      <title type="gmd">transcription électronique</title>
      <author xml:id="JJoinville" key="Joinville, Jean de (1224?-1317)" ref="http://www.idref.fr/034408339">Jean de Joinville</author>
      <editor>Équipe de la Base de français médiéval - ENS de Lyon / UMR 5317 IHRIM</editor>
      <funder>Laboratoire IHRIM</funder>
    </titleStmt>
    <editionStmt>
      <edition>transcripion électronique</edition>
      <respStmt xml:id="encoderdd">
        <resp>balisage du discours direct</resp>
        <name xml:id="AL">Alexei Lavrentiev</name>
      </respStmt>
      <respStmt xml:id="proofreader1">
        <resp>révision de tout le texte</resp>
        <name xml:id="EO">Evelyne Oppermann</name>
      </respStmt>
    </editionStmt>
    <extent>- Numéros de pages saisies : de 2 à 378 ;
            - Nombre de mots d'après la base des descripteurs : <num xml:id="nb_mots_given">75641</num> ;
            - Nombre de tokens (mots et ponctuations) d'après la base des descripteurs : <num xml:id="nb_tokens_given">84184</num>.
    </extent>
    <publicationStmt>
      <publisher><name>Projet BFM, ENS de Lyon / UMR 5317 IHRIM</name></publisher>
      <address>
        <addrLine>15, parvis René Descartes</addrLine>
        <addrLine>69342 Lyon BP7000 Cedex 07</addrLine>
        <addrLine>Tél : 04 37 37 63 10</addrLine>
        <addrLine>Mèl : bfm@ens-lyon.fr</addrLine>
        <addrLine>http://bfm.ens-lyon.fr</addrLine>
      </address>
      <idno type="bfm">http://catalog.bfm-corpus.org/joinville</idno>
      <idno type="doi">10.34847/nkl.dc4c1s9m</idno>
      <availability status="free">
        <licence target="https://www.etalab.gouv.fr/licence-ouverte-open-licence">
          <ab type="availability_bfm" subtype="libre_1a">Les Conditions générales d'utilisation de la Base de Français Médiéval (http://txm.bfm-corpus.org/bfm/files/CGU.pdf), 
            et notamment son Article 5 « PROPRIETE INTELLECTUELLE », s'appliquent à tous les textes de la BFM.</ab>
          <ab type="how_to_cite">
            <label>Comment citer ce texte :</label>
            <bibl>Jean de Joinville, Mémoires ou Vie de saint Louis, édité par Jacques Monfrin, Paris, 1998. 
              Publié en ligne par la Base de français médiéval, http://catalog.bfm-corpus.org/joinville.
              Dernière révision le 2018-07-26.</bibl>
            D'autres formules de citation de la BFM sont proposées sur la page web suivante :
            http://bfm.ens-lyon.fr/article.php3?id_article=281.</ab>
          <ab type="availability_file">
            <label>Conditions d'utilisation de ce fichier :</label>
              Ce fichier numérique est composé du corps de texte médiéval et des suppléments numériques : balisage XML-TEI, métadonnées (teiHeader), balisage du discours direct. Le texte et les suppléments numériques sont libres de droit et peuvent à ce titre être téléchargés et réutilisés librement.
            </ab>
            <ab type="availability_txmweb" subtype="illimité">
              <label>Conditions d'utilisation par le portail BFM :</label>
              Pas de limitation dans l'usage des fonctionnalités. Téléchargement autorisé.</ab>
        </licence>
      </availability>
    </publicationStmt>
    <sourceDesc>
      <biblFull>
        <titleStmt>
          <title>Vie de saint Louis</title>
          <author>Jean de Joinville</author>
          <respStmt>
            <resp xml:id="editor">Éditeur scientifique</resp>
            <name type="person">Jacques Monfrin</name>
          </respStmt>
        </titleStmt>
          <extent>189 page(s), soit 2-378 (pages paires)
        </extent>
        <publicationStmt>
          <publisher>Garnier Flammarion</publisher>
          <pubPlace>Paris</pubPlace>
          <date>1998</date>
          <idno type="isbn">2-87616-091-9</idno>
          <idno type="sigle_DEAF">JoinvMo</idno>
          <idno type="cote_biblio">D4.019 : COR3-JOI</idno>
        </publicationStmt><seriesStmt><title>Classiques Garnier</title><idno type="collection">n/a</idno></seriesStmt>
      </biblFull>
    </sourceDesc>
  </fileDesc>
  <encodingDesc>
    <projectDesc>
      <p>Projet :<name type="project">BFM - Base de français médiéval</name>
        Resp. : <name type="person">Céline Guillot-Barbance</name>
        Équipe : Base de français médiéval
        Laboratoire : UMR 5317 IHRIM
        Institution : ENS de Lyon
        <address>
          <addrLine>15, parvis René Descartes</addrLine>
          <addrLine>69342 Lyon BP7000 Cedex 07</addrLine>
          <addrLine>Tél : 04 37 37 63 10</addrLine>
          <addrLine>Mèl : bfm@ens-lyon.fr</addrLine>
          <addrLine>http://bfm.ens-lyon.fr</addrLine>
        </address>
      </p>
    </projectDesc>
    <editorialDecl>
      <p>Voir le <ref target="http://bfm.ens-lyon.fr/IMG/pdf/Manuel_Encodage_TEI.pdf">Manuel d'encodage XML-TEI de la BFM</ref>
        et les <ref target="http://bfm.ens-lyon.fr/IMG/pdf/Consignes_BFM.pdf">Consignes aux relecteurs de la BFM</ref>.</p>
    </editorialDecl>
    <tagsDecl>
      <namespace name="http://www.tei-c.org/ns/1.0">
        <tagUsage gi="body" occurs="1"/>
        <tagUsage gi="div" occurs="1"/>
        <tagUsage gi="foreign" occurs="1"/>
        <tagUsage gi="front" occurs="1"/>
        <tagUsage gi="hi" occurs="71"/>
        <tagUsage gi="milestone" occurs="769"/>
        <tagUsage gi="p" occurs="444"/>
        <tagUsage gi="pb" occurs="189"/>
        <tagUsage gi="q" occurs="357"/>
        <tagUsage gi="text" occurs="1"/>
        <tagUsage gi="w" occurs="396"/>
      </namespace>
    </tagsDecl>
  </encodingDesc>
  <profileDesc>
    <creation>
      <name type="author">Jean de Joinville</name>
      <title>Mémoires ou Vie de saint Louis</title>
      <date type="compo" when="1307-01-01" notBefore="1305-01-01" notAfter="1309-01-01" n="14">entre 1305 et 1309</date>
      <date type="compo_periode">moyen</date>
      <date type="compo_sous_siecle" n="14_1">début</date>
      <date type="ms" when="1335-01-01" notBefore="1330-01-01" notAfter="1339-12-31">ca. 1335</date>
      <idno type="msIdentifier">BnF, fr 13568</idno>
      <region type="dialecte_auteur">champenois</region>
    </creation>
    <langUsage>
      <language ident="fro" usage="100">Le texte est entièrement écrit en prose en moyen français.</language>
    </langUsage>
    <textDesc>
      <channel mode="w">print</channel>
      <constitution type="single"/>
      <derivation type="original"/>
      <domain type="historique"/>
    <factuality type="mixed"/>
      <interaction type="none"/>
      <preparedness type="prepared"/>
      <purpose type="narrative"/></textDesc>
    <textClass>
      <keywords scheme="http://authorities.bfm-corpus.org">
        <term type="domaine">historique</term>
        <term type="genre">mémoires</term>
        <term type="forme">prose</term>
        <term type="relation">original</term>
      </keywords>
    </textClass>
  </profileDesc>
  <revisionDesc>
    <change who="#EO" when="2003-01-31">révision de tout le texte</change>
    <change who="#AL" when="2003-09-30">balisage, numérotation et vérifications finales</change>
    <change who="#AL" when="2018-07-26">balisage du discours direct</change>
    <change when="2018-07-26">Dernière modification du texte</change>
    <change when="2022-11-04">Création de cet entête</change>
  </revisionDesc>
</teiHeader>
<text>
<pb n="2"/>
<front>
<div type="titre">
<p>
          <hi rend="ital">Livre des saintes paroles et des bons faiz nostre saint roy looÿs</hi>
        </p>
</div>
</front>
<body>
<p><milestone n="1" unit="paragraphe-Wailly"/> A son bon seigneur Looÿs, filz du roy de France, par la grace de Dieu roy de Navarre, de Champaigne et de Brie conte palazin, Jehan, sire de Joinville, son seneschal de Champaigne, salut et amour et honneur et son servise appareillé.</p>
<p><milestone n="2" unit="paragraphe-Wailly"/> Chier sire, je vous foiz a savoir que ma dame la royne, vostre mere, qui moult m'amoit, a cui Dieu bone merci face, me pria si a certes comme elle pot que je li feisse faire un livre des saintes paroles et des bons faiz nostre roy saint Looÿs, et je les y oi en couvenant, et a l'aide de Dieu le livre est assouvi en <w type="num">.II.</w> parties.</p>
<p>La premiere partie si devise comment il se gouverna tout son tens selonc Dieu et selonc l'Eglise et au profit de son regne.</p>
<p>La seconde partie du livre si parle de ses granz chevaleries et de ses granz faiz d'armes. <milestone n="3" unit="paragraphe-Wailly"/> Sire, pour ce qu'il est escript: <q>« Fai premier ce qu'il afiert a Dieu et il te adrescera toutes ces autres besoignes »,</q> ai je tout premier fait escrire ce qui afiert aus troiz choses desus dites, c'est a savoir ce qui affiert au profit des ames et des cors, et ce qui affiert au gouvernement du peuple.</p>
<p><milestone n="4" unit="paragraphe-Wailly"/> Et ces autres choses ai je fait escrire aussi a l'onneur du vrai cors saint, pour ce que par ces choses desus dites en
<!-- <pb n="3"/> -->
<pb n="4"/>
pourra veoir tout cler que onques homme lay de nostre temps ne vesqui si saintement de tout son temps, des le commencement de son regne jusques a la fin de sa vie. A la fin de sa vie ne fus je mie, maiz le conte Pierre d'Alançon, son filz, y fu, qui moult m'aimma, qui me recorda la belle fin que il fist, que vous trouverez escripte en la fin de cest livre. 
<milestone n="5" unit="paragraphe-Wailly"/> Et de ce me semble il que en ne li fist mie assez quant en ne le mist ou nombre des martirs, pour les grans peinnes que il souffri ou pelerinage de la croiz par l'espace de <w type="num">.VI.</w> anz que je fu en sa compaignie, et pour ce meismement que il ensuï Nostre Seigneur ou fait de la croiz; car se Diex morut en la croiz, aussi fist il car croisiez estoit il quant il mourut a Thunes.</p>
<p><milestone n="6" unit="paragraphe-Wailly"/> Le secont livre vous parlera de ses granz chevaleries et de ses granz hardemens, les quiex sont tiex que je li vi quatre foiz mettre son cors en aventure de mort, aussi comme vous orrez ci aprés, pour espargnier le doumage de son peuple.</p>
<p><milestone n="7" unit="paragraphe-Wailly"/> Le premier fait la ou il mist son cors en avanture de mort ce fu a l'ariver que nous feimes devant Damiete, la ou tout son conseil li loa, ainsi comme je l'entendi, que il demourast en sa neif tant que il veist que sa chevalerie feroit, qui aloit a terre. <milestone n="8" unit="paragraphe-Wailly"/> La reson pour quoy en li loa ces choses si estoit tele que se il arivoit avec eulz, et sa gent estoient occis et il avec, la besoigne seroit perdue; et se il demouroit en sa neif, par son cors peust il recouvrer a reconquerre la terre de Egypte. Et il ne voult nullui croire, ains sailli en la mer tout armé, l'escu au col, le glaive ou poing, et fu des premiers a terre.</p>
<p><milestone n="9" unit="paragraphe-Wailly"/> La seconde foiz qu'il mist son cors en avanture de mort si fu tele que au partir qu'il fist de l'Aumasourre pour venir a Damiete, son conseil li loa, si comme l'en me donna a entendre, que il s'en venist a Damiete en galies; et ce conseil li fu donné, si comme l'en dit, pour ce que se il li mescheoit de sa gent, par son cors les peust delivrer de prison;
<!-- <pb n="5"/> -->
<pb n="6"/>
<milestone n="10" unit="paragraphe-Wailly"/> et especialment ce conseil li fu donné pour le meschief de son cors ou il estoit par pluseurs maladies qui estoient teles car il avoit double tierceinne et menoison moult fort et la maladie de l'ost en la bouche et es jambes. Il ne voult onques nullui croire, ainçois dist que son peuple ne lairoit il ja, mez feroit tele fin comme il feroient. Si li en avint ainsi que par la menoison qu'il avoit que il li couvint le soir couper le fons de ses braiez, et par la force de la maladie de l'ost se pasma il le soir par pluseurs foiz, aussi comme vous orrez ci aprés.</p>
<p><milestone n="11" unit="paragraphe-Wailly"/> La tierce foiz qu'il mist son cors en avanture de mort ce fu quant il demoura quatre ans en la sainte Terre aprés ce que ses freres en furent venuz. En grant avanture de mort fumes lors, car quant le roy fu demouré en Acre, pour un home a armes que il avoit en sa compaignie, ceulz d'Acre en avoient bien <w type="num">.XXX.</w> quant la ville fu prise. <milestone n="12" unit="paragraphe-Wailly"/> Car je ne sai autre reson pour quoy les Turz ne nous vindrent prenre en la ville fors que pour l'amour que Dieu avoit au roy, qui la poour metoit ou cuer a nos ennemis pour quoy il ne nous osassent venir courre sus. Et de ce est escript: <q>« Se tu creins Dieu, si te creindront toutes les riens qui te verront ».</q> Et ceste demouree fist il tout contre son conseil, si comme vous orrez ci aprés. Son cors mist il en avanture pour le peuple de la terre garantir, qui eust esté perdu des lors se il ne se feust lors remez.</p>
<p><milestone n="13" unit="paragraphe-Wailly"/> Le quart fait la ou il mist son cors en avanture de mort ce fu quant nous revenismes d'outre mer et venismes devant l'ille de Cypre, la ou nostre neif hurta si malement que la terre la ou elle hurta enporta <w type="num">.III.</w> toises du tyson sur quoy nostre neif estoit fondee. <milestone n="14" unit="paragraphe-Wailly"/> Après ce, le roy envoia querre <w type="num">.XIIII.</w> mestres nothonniers, que de celle neif que d'autres qui estoient en sa compaignie, pour li conseiller que il feroit. Et touz li loerent, si comme vous orrez ci aprés, que il entrast en une autre neif, car il ne veoient pas comment la neif peust soufrir les copz des ondes, pour ce que les clous de quoy les planches de la nef estoient atachiez estoient touz eloschez. Et moustrerent au roy l'exemplaire du peril de la nef, pour ce que a l'aler que nous
<!-- <pb n="7"/> -->
<pb n="8"/>
feismes outre mer une nef en semblable fait avoit esté perie. Et je vi la femme et l'enfant chiez le conte de Joyngny, qui seulz de ceste nef eschaperent.
</p>
<p><milestone n="15" unit="paragraphe-Wailly"/> A ce respondi le roy: <q>« Seigneurz, je voi que se je descens de ceste nef, que elle sera de refus; et voy que il a ceans <w type="num">.VIII<hi rend="exp">C</hi>.</w> persones et plus, et pour ce que chascun aime autretant sa vie comme je faiz la moie, n'oseroit nulz demourer en ceste nef, ainçois demourroient en Cypre; par quoy, se Dieu plait, je ne mettrai ja tant de gent comme il a ceans en peril de mort, ainçois demourrai ceans pour mon peuple sauver ».</q> <milestone n="16" unit="paragraphe-Wailly"/> Et demoura et Dieu, a cui il s'atendoit, nous saulva en peril de mer bien <w type="num">.X.</w> semainnes, et venimes a bon port si comme vous orrez ci aprés. Or avint ainsi que Olivier de Termes, qui bien et viguereusement c'estoit maintenu outre mer, lessa le roy et demoura en Cypre, lequel nous ne veismes puis d'an et demi aprés. Ainsi destourna le roy le doumage de <w type="num">.VIII<hi rend="exp">C</hi>.</w> personnes qui estoient en la nef. <milestone n="17" unit="paragraphe-Wailly"/> En la dareniere partie de cest livre parlerons de sa fin, comment il trespassa saintement.</p>
<p><milestone n="18" unit="paragraphe-Wailly"/> Or diz je a vous, mon seigneur le roy de Navarre, que je promis a ma dame la royne vostre mere, a cui Diex bone merci face, que je feroie cest livre, et pour moy aquitier de ma promesse l'ai je fait. Et pour ce que ne voi nullui qui si bien le doie avoir comme vous qui estes ses hoirs, le vous envoie je pour ce que vous et vostre frere et les autres qui l'orront y puissent prenre bon exemple, et les exemples mettre a oevre, par quoy Dieu leur en sache gré.</p>
<p><milestone n="19" unit="paragraphe-Wailly"/> En nom de Dieu le tout puissant, je, Jehan, sire de Joyngville, seneschal de Champaigne, faiz escrire la vie nostre saint roy Looÿs, ce que je vi et oÿ par l'espace de <w type="num">.VI.</w> ans que je fu en sa compaignie ou pelerinage d'outre mer, et puis que nous revenimes. Et avant que je vous conte de ses grans faiz et de sa chevalerie vous conterai je ce que je vi et oÿ de ses saintes paroles et de ses bons enseignemens, pour
<!-- <pb n="9"/> -->
<pb n="10"/>
ce qu'il soient trouvez l'un aprés l'autre pour edefier ceulz qui les orront.
</p>
<p><milestone n="20" unit="paragraphe-Wailly"/> Ce saint home ama Dieu de tout son cuer, et ensuivi ses oeuvres; et y apparut en ce que aussi comme Dieu morut pour l'amour que il avoit en son peuple mist il son cors en avanture par pluseurs foiz pour l'amour que il avoit a son peuple; et s'en feust bien soufers se il vousist, si comme vous orrez ci aprés. <milestone n="21" unit="paragraphe-Wailly"/> L'amour qu'il avoit a son peuple parut a ce qu'il dit a monseigneur Loÿs, son ainsné filz, en une moult grant maladie que il ot a Fonteinne Bliaut: <q>« Biau filz, fist il, je te pri que tu te faces amer au peuple de ton royaume. Car vraiement je ameraie miex que un Escot venist d'Escoce et gouvernast le peuple du royaume bien et loialment que que tu le gouvernasses mal apertement. »</q> Le saint roy ama tant verité que neis aus Sarrazins ne voult il pas mentir de ce que il leur avoit en convenant, si comme vous orrez ci aprés.</p>
<p><milestone n="22" unit="paragraphe-Wailly"/> De sa bouche fu il si sobre que onques jour de ma vie je ne li oÿ deviser nulles viandes, aussi comme maint richez homes font, ainçois manjoit pacientment ce que ses queus li appareilloient et mectoit on devant li. En ses paroles fu il si attrempez car onques jour de ma vie je ne li oÿ mal dire de nullui ne onques ne li oÿ nommer le dyable, lequel nom est bien espandu par le royaume, ce que je croy qui ne plait mie à Dieu.<milestone n="23" unit="paragraphe-Wailly"/> Son vin trempoit par mesure selonc ce qu'il veoit que le vin le pooit soufrir. Il me demanda en Cypre pour quoy je ne metoie de l'yaue en mon vin, et je li diz que ce me fesoient les phisiciens, qui me disoient que j'avoie une grosse teste et une froide fourcelle et que je nen avoie pooir de enyvrer. Et il me dist que il me decevoient, car se je ne l'apprenoie a tremper en ma joenesce et je le vouloie temprer en ma vieillesce, les goutes et les maladies de fourcelle me prenroient que ja mez n'avroie santé; et se je bevoie le vin tout pur en ma vieillesce, je m'enyvreroie touz les soirs, et ce estoit trop laide chose de vaillant home de soy enyvrer. <milestone n="24" unit="paragraphe-Wailly"/> Il me demanda se je vouloie estre honorez en ce siecle et avoir paradis a la mort; et je li diz: <q>« Oÿl ».</q>
<!-- <pb n="11"/> -->
<pb n="12"/>
Et il me dit: <q>« Donques vous gardez que vous ne faites ne ne dites a vostre escient nulle riens que se tout le monde le savoit, que vous ne peussiez congnoistre: <q>“Je ai ce fait, je ai ce dit”.</q> »</q>
</p>
<p>Il me dit que je me gardasse que je ne desmentisse ne ne desdeisse nullui de ce que il diroit devant moy puis que je n'i avroie ne pechié ne doumage ou souffrir, pour ce que des dures paroles meuvent les mellees dont mil homes sont mors.</p>
<p><milestone n="25" unit="paragraphe-Wailly"/> Il disoit que l'en devoit son cors vestir et armer en tele maniere que les preudeshomes de cest siecle ne deissent que il en feist trop ne que les joenes homes ne deissent que il en feist pou. Et ceste chose me ramenti le pere le roy qui orendroit est pour les cotes brodeez a armer que en fait hui et le jour, et li disoie que onques en la voie d'outre mer la ou je fuz je n'i vi cottes brodees ne les le roy ne les autrui. Et il me dit qu'il avoit tiex atours brodez de ses armes qui li avoient cousté <w type="num">.VIII.</w> cenz livres de parisis. Et je li diz que il les eust miex emploies se il les eust donnez pour Dieu et eust fait ses atours de bon cendal enforcié batu de ses armes, si comme son pere faisoit.</p>
<p><milestone n="26" unit="paragraphe-Wailly"/> Il m'apela une foiz et me dist: <q>« Je n'ose parler a vous, pour le soutil senz dont vous estes, de chose qui touche a Dieu. Et pour ce ai je appelé ses freres qui ci sont que je vous weil faire une demande ».</q> La demande fu tele: <q>« Seneschal, fist il, quel chose est Dieu ? »</q> Et je li diz: <q>« Sire, ce est si bone chose que meilleur ne peut estre. - Vraiement, fist il, c'est moult bien respondu, que ceste response que vous avez faite est escripte en cest livre que je tieing en ma main. <milestone n="27" unit="paragraphe-Wailly"/> Or vous demande je, fist il, lequel vous ameriés miex, ou que vous feussiés mesiaus ou que vous eussiés fait un pechié mortel ? »</q> Et je, qui onques ne li menti, li respondi que je en ameraie miex avoir fait <w type="num">.XXX.</w> que estre mesiaus. Et quant les freres s'en furent partis, il m'appela tout seul et me fist seoir a ses piez et me dit: <q>« Comment me deistes vous hier ce ? »</q> Et je li diz que encore
<!-- <pb n="13"/> -->
<pb n="14"/>
li disoie je. Et il me dit: <q>« Vous deistes comme hastis musarz, car vous devez savoir que nulle si laide mezelerie n'est comme d'estre en pechié mortel, pour ce que l'ame qui est en pechié mortel est semblable au dyable, par quoy nulle si laide meselerie ne peut estre. 
<milestone n="28" unit="paragraphe-Wailly"/> Et bien est voir que quant l'omme meurt, il est gueri de la meselerie du cors, mes quant l'omme qui a fait le pechié mortel meurt, il ne sceit pas ne n'est certeins que il ait eu en sa vie tele repentance que Dieu li ait pardonné, par quoy grant poour doit avoir que celle mezelerie li dure tant comme Diex yert en paradis. Ci vous pri, fist il, tant comme je puis que vous metés vostre cuer a ce, pour l'amour de Dieu et de moy, que vous amissiez miex que tout meschief avenit au cors de mezelerie et de toute autre maladie que ce que le pechié mortel venist a l'ame de vous. »</q></p>
<p><milestone n="29" unit="paragraphe-Wailly"/> Il me demanda se je lavoie les piez aus povres le jour du grant jeudi. <q>« Sire, diz je, en mal eur les piez de ces vilains ne laverai je ja. - Vraiement, fist il, ce fu mal dit, car vous ne devez mie avoir en desdaing ce que Dieu fist pour nostre enseignement. Si vous pri je, pour l'amour de Dieu premier et pour l'amour de moy, que vous les acoustumez a laver. »</q></p>
<p><milestone n="30" unit="paragraphe-Wailly"/> Il ama tant toutes manieres de gens qui Dieu creoient et amoient que il donna la connestablie de France a mon seigneur Gilles le Brun, qui n'estoit pas du royaume de France, pour ce qu'il estoit de grant renommee de croire Dieu et amer, et je croy vraiement que tel fu il.</p>
<p><milestone n="31" unit="paragraphe-Wailly"/> Maistre Robert de Cerbone, pour la grant renommee que il avoit d'estre preudomme, il le faisoit manger a sa table. Un jour avint que il manjoit de lez moy et parlions a conseil l'un a l'autre. Et nous reprist, et dit: <q>« Parlés haut, fist il, car voz compaignons cuident que vous mesdisiés d'eulz. Se vous parlés au manger de chose qui nous doie plaire, si dites haut, ou se ce non, si vous taisiés ».</q> <milestone n="32" unit="paragraphe-Wailly"/> Quant le roy estoit en joie, si me disoit: <q>« Seneschal, or me dites les raisons pour quoy preudomme vaut miex que beguin ».</q> Lors si encommençoit la tençon 
<!-- <pb n="15"/> -->
<pb n="16"/>
de moy et de maistre Robert. Quant nous avions grant piesce desputé, si rendoit sa sentence et disoit ainsi: <q>« Maistre Robert, je vourroie bien avoir le non de preudomme mes que je le feusse, et tout le remenant vous demourast. Car preudomme est si grant chose et si bone chose que neis au nommer emplist il la bouche ».</q>
</p>
<p><milestone n="33" unit="paragraphe-Wailly"/> Au contraire disoit il que male chose estoit de prendre de l'autrui, car le rendre estoit si grief que neis au nommer le rendre escorchoit la gorge par les erres qui y sont, les quiex erres senefient les ratiaus au dyable qui touz jours tire ariere vers li ceulz qui l'autrui chatel veulent rendre. Et si soutilment le fait le dyable car aus grans usuriers et aus granz robeurs les attice il si que il leur fait donner pour Dieu ce que il devroient rendre.<milestone n="34" unit="paragraphe-Wailly"/> Il me dist que je deisse au roy Tibaut de par li que il se preist garde a la meson des Preescheurs de Provins, que il faisoit, que il n'encombrast l'ame de li pour les granz deniers que il y metoit. <q>« Car les sages homes, tandis que il vivent, doivent faire du leur aussi comme executeurz en devroient faire, c'est a savoir que les bons executeurs desfont premierement les torsfaiz au mort et rendent l'autrui chatel, et du remenant de l'avoir au mort font aumosnes ».</q></p>
<p><milestone n="35" unit="paragraphe-Wailly"/> Le saint roy fut a Corbeil a une Penthecouste, la ou il ot bien trois cens chevaliers. Le roy descendi aprés manger ou prael desouz la chapelle et parloit a l'uys de la porte au conte de Bretaigne, le pere au duc qui ore est, que Dieu gart. La me vint querre mestre Robert de Cerbon, et me prist par le cor de mon mantel et me mena au roy, et tuit li autre chevalier vindrent aprés nous. Lors demandai je a mestre Robert: <q>« Mestre Robert, que me voulez vous ? »</q> Et me dist: <q>« Je vous veil demander, se le roy se seoit en cest prael et vous vous aliez seoir sur son banc plus haut que li, se en vous en devroit bien blasmer ».</q> Et je li diz que oïl. <milestone n="36" unit="paragraphe-Wailly"/> Et il me dit: <q>« Dont faites vous bien a blasmer quant vous
<!-- <pb n="17"/> -->
<pb n="18"/>
estes plus noblement vestu que le roy, car vous vous vestez de vair et de vert, ce que li roys ne fait pas ».</q> Et je li diz: <q>« Mestre Robert, salve vostre grace, je ne foiz mie a blasmer se je me vest de vert et de vair, car cest abit me lessa mon pere et ma mere; mes vous faites a blasmer, car vous estes filz de vilain et de vilainne, et avez lessié l'abit vostre pere et vostre mere, et estes vestu de plus riche camelin que le roy n'est ».</q> Et lors je pris le pan de son seurcot et du seurcot le roy et li diz: <q>« Or esgardez se je di voir ».</q> Et lors le roy entreprist a deffendre mestre Robert de paroles de tout son pooir.
</p>
<p><milestone n="37" unit="paragraphe-Wailly"/> Aprés ces choses, mon seigneur li roys appella mon seigneur Phelippe, son filz, le pere au roy qui ore est, et le roy Tybaut aussi, et s'asist a l'uys de son oratoire et mist la main a terre et dist: <q>« Seez vous ci bien pres de moy pour ce que en ne nous oie. - Ha, sire, firent il, nous ne nous oserions asseoir ci pres de vous. »</q> Et il me dist: <q>« Seneschal, seez vous ci ».</q> Et si fiz je si pres de li que ma robe touchoit a la seue; et il les fist asseoir aprés moy et leur dit: <q>« Grant mal apert avez fait quant vous estes mes filz et n'avez fait au premier coup tout ce que je vous ai commandé; et gardés que il ne vous avieingne jamais ».</q> Et il dirent que non feroient il. <milestone n="38" unit="paragraphe-Wailly"/> Et lors me dit que il nous avoit appelez pour li confesser a moy de ce que a tort avoit deffendu mestre Robert encontre moy. <q>« Mes, fist il, je le vi si esbahi que il avoit bien mestier que je li aidasse. Et toute voiz ne vous tenez pas a chose que je en deisse pour mestre Robert deffendre, car aussi comme le senechal dit, vous vous devez bien vestir et nettement, pour ce que vos femmes vous en ameront miex et vostre gent vous en priseront plus. Car ce dit le sage: <q>“En se doit assemer en robes et en armes en tel maniere que les preudeshommes de cest siecle ne dient que on en face trop, ne les joenes gens de cest siecle ne dient que en en face pou”.</q> »</q></p>
<p><milestone n="39" unit="paragraphe-Wailly"/> Ci aprés orrez un enseignement que il me fist en la mer quant nous revenions d'outre mer. Il avint que nostre nef
<!-- <pb n="19"/> -->
<pb n="20"/>
hurta devant l'ille de Cypre par un vent qui a non guerbin, qui n'est mie des <w type="num">.IIII.</w> mestres venz. Et de ce coup que nostre nef prist furent li notonnier si desperez que il dessiroient leur robes et leur barbes. Le roy sailli de son lit tout deschaus, car nuit estoit, une cote sanz plus vestue, et se ala mettre en croiz devant le cors Nostre Seigneur, comme cil qui n'atendoit que la mort. L'endemain que ce nous fu avenu m'apela le roy tout seul et me dist: 
<milestone n="40" unit="paragraphe-Wailly"/> <q>« Seneschal, ore nous a moustré Dieu une partie de son grant pooir. Car un de ses petiz venz, qui est si petit que a peinne le sceit on nommer, deut avoir le roy de France, ses enfans et sa femme et ses gens noiés. Or dit saint Anciaumes que ce sont des menaces Nostre Seigneur, aussi comme se Diex vousist dire: <q>“ Or vous eusse je bien mors se je vousisse ”.</q> Sire Dieu, fait li sains, pourquoy nous menaces tu ? car es menaces que tu nous faiz, ce n'est pour ton preu ne pour ton avantage, car se tu nous avoies touz perdus, si ne seroies tu ja plus povre et se tu nous avois tous gaignez, tu n'en serois ja plus riche. Donc n'est ce pas pour ton preu la menace que tu nous as faite, mes pour nostre profit, se nous le savons mettre a oeuvre. <milestone n="41" unit="paragraphe-Wailly"/> A oeuvre devons nous mettre ceste menace que Dieu nous a faite en tele maniere que se nous sentons que nous aions en nos cuers et en nos cors chose qui desplese a Dieu, oster le devons hastivement. Et quanque nous cuiderons qui li plese nous nous devons esforcier hastivement du prenre; et se nous le faisons ainsinc, Nostre Sire nous donra plus de bien en cest siecle et en l'autre que nous ne saurions deviser; et se nous ne le faison ainsi, il fera aussi comme le bon seigneur doit faire a son mauvais sergant. Car aprés la menace, quant le mauvais serjant ne se veut amender, le seigneur le fiert ou de mort ou de autres greingneurs mescheances, qui piz valent que mort ».</q><milestone n="42" unit="paragraphe-Wailly"/> Si y preingne garde li roys qui ore est, car il est eschapé de aussi grant peril ou de plus que nous ne feimes; si s'amende de ses mesfais en tel maniere que Dieu ne fiere en li ne en ses choses cruelment.</p>
<p><milestone n="43" unit="paragraphe-Wailly"/> Le saint roy se esforça de tout son pooir par ses paroles
<!-- <pb n="21"/> -->
<pb n="22"/>
de moy faire croire fermement en la loy crestienne que Dieu nous a donnee, aussi comme vous orrez ci aprés. Il disoit que nous devions croire si fermement les articles de la foy que, pour mort ne pour meschief qui avenist au cors, que nous n'aiens nulle volenté d'aler encontre par parole ne par fait. Et disoit que l'ennemi est si soutilz que, quant les gens se meurent, il se travaille tant comme il peut que il les puisse faire mourir en aucune doutance des poins de la foy, car il voit que les bones oeuvres que l'omme a faites ne li peut il tollir, et voit aussi que il l'a perdu se il meurt en vraie foy. 
<milestone n="44" unit="paragraphe-Wailly"/> Et pour ce se doit on garder et en tele maniere deffendre de cest agait que en die a l'ennemi quant il envoie tele temptacion: <q>« Va t'en, doit on dire a l'ennemi, tu ne me tempteras ja a ce que je ne croie fermement touz les articles de la foy. Mes se tu me fesoies touz les membres tranchier, si weil je vivre et morir en cesti point ».</q> Et qui ainsi le fait, il vaint l'ennemi de son baston et de son espee dont l'ennemi le vouloit occirre.</p>
<p><milestone n="45" unit="paragraphe-Wailly"/> Il disoit que foy et creance estoit une chose ou nous devions bien croire fermement, encore n'en feussiens nous certeins mez que par oïr dire. Sus ce point il me fist une demande, comment mon pere avoit non; et je li diz que il avoit non Symon. Et il me dit comment je le savoie; et je li diz que je en cuidoie estre certein et le creoie fermement, pour ce que ma mere le m'avoit tesmoingné. Lors il me dist: <q>« Donc devez vous croire fermement touz les articles de la foy, les quiex les apostres nous tesmoingnent, aussi comme vous oez chanter au dymanche en la CREDO ».</q></p>
<p><milestone n="46" unit="paragraphe-Wailly"/> Il me dist que l'esvesque Guillaume de Paris li avoit conté que un grant mestre de divinité estoit venu a li et li avoit dit que il vouloit parler a li. Et il li dist: <q>« Mestre, dites vostre volenté ».</q> Et quant le mestre cuidoit parler a l'evesque et commença a plorer trop fort. Et l'evesque li dit: <q>« Maistre, dites, ne vous desconfortés pas, car nulz ne peut tant pechier que Dieu ne peut plus pardonner. - Et je vous di, sire, dit li mestres, je n'en puis mais se je pleure,
<!-- <pb n="23"/> -->
<pb n="24"/>
car je cuide estre mescreant pour ce que je ne puis mon cuer ahurter a ce que je croie ou sacrement de l'autel ainsi comme sainte Esglise l'enseigne; et si sai bien que ce est des temptacions l'ennemi. - 
<milestone n="47" unit="paragraphe-Wailly"/> Mestre, fist li evesques, or me dites, quant l'ennemi vous envoie ceste temptacion, se elle vous plet ».</q> Et le mestre dit: <q>« Sire, mes m'ennuie tant comme il me peut ennuier. - Or vous demande je, fist l'evesque, se vous prenriés ne or ne argent par quoy vous regeïssiez de vostre bouche nulle riens qui feust contre le sacrement de l'autel ne contre les autres sains sacremens de l'Esglise. - Je, sire, fist li mestres, sachiez que il n'est nulle riens ou monde que j'en preisse, ainçois ameroie miex que en m'arachast touz les membres du cors que je le regeïsse. - <milestone n="48" unit="paragraphe-Wailly"/> Or vous dirai je autre chose, fist l'evesque. Vous savez que le roy de France guerroie au roy d'Engleterre, et savez que le chastiau qui est plus en la marche de eulz <w type="num">.II.</w> c'est la Rochelle en Poitou. Or vous weil faire une demande, que se li roys vous avoit baillé la Rochelle a garder, qui est en la marche, et il m'eust baillé le chastel de Montleheri a garder, qui est ou cuer de France et en terre de paix, au quel li roys devroit savoir meilleur gré en la fin de sa guerre, ou a vous qui avriés gardé la Rochelle sanz perdre, ou a moy qui li avroie gardé le chastel de Montleheri sanz perdre ? - En non Dieu, sire, fist le mestre, a moy, qui avroie gardé la Rochelle sanz perdre. - <milestone n="49" unit="paragraphe-Wailly"/> Mestre, dit l'evesque, je vous di que mon cuer est semblable au chastel de Montleheri, car nulle temptacion ne nulle doute je n'ai du sacrement de l'autel. Pour la quel chose je vous di que, pour un gré que Dieu me scet de ce que je le croy fermement et en paix, vous en scet Dieu quatre pour ce que vous li gardez vostre cuer en la guerre de tribulacion, et avez si bone volenté envers li que vous pour nulle riens terrienne ne pour meschief que on feist du cors ne le relenquiriés. Dont je vous di que soiés tout aese, que vostre estat plet miex a Nostre Seigneur en ce cas que ne fait le mien ».</q> Quant le mestre oÿ ce, il s'agenoilla devant l'evesque et se tint bien pour poiez.</p>
<!-- <pb n="25"/> -->
<pb n="26"/>
<p><milestone n="50" unit="paragraphe-Wailly"/> Le saint roy me conta que pluseurs gent des Aubigois vindrent au conte de Monfort, qui lors gardoit la terre de Aubijois pour le roy, et li distrent que il venist veoir le cors Nostre Seigneur, qui estoit devenuz en sanc et en char entre les mains au prestre. Et il leur dist: <q>« Alez le veoir, vous qui ne le creez, car je le croi fermement aussi comme sainte Esglise nous raconte le sacrement de l'autel. Et savez vous que je y gaignerai, fist le conte, de ce que je le croy en ceste mortel vie aussi comme sainte Esglise le nous enseigne ? Je en avrai une coronne es ciex, plus que les angres, qui le voient face a face, par quoy il convient que il le croient. »</q></p>
<p><milestone n="51" unit="paragraphe-Wailly"/> Il me conta que il ot une grant desputaison de clers et de juis ou moustier de Clygni. La ot un vieil chevalier a qui l'abbé avoit donné le pain leens pour Dieu, et requist a l'abbé que il li lessast dire la premiere parole, et en li otria a peinne. Et lors il se leva et s'apuia sus sa croce et dit que l'en li feist venir le plus grant clerc et le plus grant mestre des juis, et si firent il. Et li fist une demande qui fu tele: <q>« Mestre, fist le chevalier, je vous demande se vous creez que la Vierge Marie, qui Dieu porta en ses flans et en ses bras, enfantast vierge, et que elle soit mere de Dieu ».</q> <milestone n="52" unit="paragraphe-Wailly"/> Et le juif respondi que de tout ce ne creoit il riens. Et le chevalier li respondi que moult avoit fait que fol quant il ne la creoit ne ne l'amoit, et estoit entré en son moustier et en sa meson. <q>« Et vraiement, fist le chevalier, vous le comparrez. »</q> Et lors il hauça sa potence et feri le juif les l'oÿe et le porta par terre. Et les juis tournerent en fuie et enporterent leur mestre tout blecié; et ainsi demoura la desputaison. <milestone n="53" unit="paragraphe-Wailly"/> Lors vint l'abbé au chevalier et li dist que il avoit fait grant folie; et le chevalier dit que encore avoit il fait greingneur folie d'assembler tele desputaison, car avant que la desputaison feust menee a fin avoit il seans grant foison de bons crestiens qui s'en feussent parti touz mescreanz par ce que il n'eussent mie bien entendu les juis. <q>« Aussi vous di je, fist li roys, que nulz, se il n'est tres bon clerc, ne doit desputer a eulz. Mes l'omme loy, quant il ot mesdire de la lay crestienne, ne doit pas desfendre la lay crestienne ne mais de
<!-- <pb n="27"/> -->
<pb n="28"/>
l'espee, de quoy il doit donner par mi le ventre dedens tant comme elle y peut entrer. »</q>
</p>
<p><milestone n="54" unit="paragraphe-Wailly"/> Le gouvernement de sa vie fu tel que touz les jours il ooit a note ses heures et une messe de REQUIEM sanz note et puis la messe du jour ou du saint, se il y cheoit, a note.</p>
<p>Touz les jours il se reposoit aprés manger en son lit, et quant il avoit dormi et reposé, si disoit en sa chambre priveement des mors entre li et un de ses chapelains avant que il oït ses vespres. Le soir ooit ses complies.</p>
<p><milestone n="55" unit="paragraphe-Wailly"/> Un cordelier vint a li au chastel de Yeres, la ou nous descendimes de mer; et pour enseigner le roy dit en son sermon que il avoit leu la Bible et les livres qui parlent des princes mescreans, et disoit que il ne trouvoit ne es creans ne es mescreans que onques reaume se perdist ne chanjast de seigneurie a autre mez que par defaute de droit: <q>« Or se preingne garde, fist il, le roy qui s'en va en France que il face bon droit et hastif a son peuple, par quoy Nostre Sire li seuffre son royaume a tenir en paix tout le cours de sa vie ».</q> <milestone n="56" unit="paragraphe-Wailly"/> En dit que ce preudomme qui ce enseignoit le roy gist a Marseille, la ou Nostre Seigneur fait pour li maint bel miracle. Et ne voult onques demourer avec le roy, pour priere que il li sceut faire, que une seule journee.</p>
<p><milestone n="57" unit="paragraphe-Wailly"/> Le roy n'oublia pas cest enseignement, ainçois gouverna sa terre bien et loialment et selonc Dieu, si comme vous orrez ci aprés. Il avoit sa besoigne atiree en tele maniere que mon seigneur de Neelle et le bon conte de Soissons et nous autres qui estions entour li, qui avions oïes nos messes, alions oïr les plez de la porte, que en appelle maintenant les requestes. <milestone n="58" unit="paragraphe-Wailly"/> Et quant il revenoit du moustier, il nous envoioit querre, et s'asseoit au pié de son lit et nous fesoit touz asseoir entour li et nous demandoit se il y avoit nulz a delivrer que en ne peust delivrer sanz li; et nous li nommiens, 
<!-- <pb n="29"/> -->
<pb n="30"/>
et il les faisoit envoier querre, et il leur demandoit: <q>« Pour quoy ne prenez vous ce que nos gens vous offrent ».</q> Et il disoient: <q>« Sire, que il nous offrent pou ».</q> Et il leur disoit en tel maniere: <q>« Vous devriez bien ce prenre qui le vous voudroit faire ».</q> Et se traveilloit ainsi le saint home a son pooir comment il les metroit en droite voie et en resonnable.
</p>
<p><milestone n="59" unit="paragraphe-Wailly"/> Maintes foiz avint que en esté il aloit seoir au boiz de Vinciennes aprés sa messe, et se acostoioit a un chesne et nous fesoit seoir entour li. Et touz ceulz qui avoient afaire venoient parler a li, sanz destourbier de huissier ne d'autre. Et lors il leur demandoit de sa bouche: <q>« A yl ci nullui qui ait partie ? »</q> Et cil se levoient qui partie avoient, et lors il disoit: <q>« Taisiés vous touz, et en vous deliverra l'un aprés l'autre ».</q> Et lors il appeloit mon seigneur Pierre de Fonteinnes et mon seigneur Geffroy de Villete, et disoit à l'un d'eulz: <q>« Delivrez moy ceste partie ».</q> <milestone n="60" unit="paragraphe-Wailly"/> Et quant il veoit aucune chose a amender en la parole de ceulz qui parloient pour luy ou en la parolle de ceux qui parloient pour autrui, il meismes l'amendoit de sa bouche. Je le vi aucune foiz en esté que pour delivrer sa gent il venoit ou jardin de Paris, une cote de chamelot vestue, un seurcot de tyreteinne sanz manches, un mantel de cendal noir entour son col, moult bien pigné et sanz coife, et un chapel de paon blanc sus sa teste; et fesoit estendre tapis pour nous seoir entour li. Et tout le peuple qui avoit afaire par devant li estoit entour li en estant, et lors il les faisoit delivrer en la maniere que je vous ai dit devant du bois de Vinciennes.</p>
<p><milestone n="61" unit="paragraphe-Wailly"/> Je le revi une autre foiz a Paris, la ou touz les prelaz de France le manderent, que il vouloient parler a li; et le roy ala ou palaiz pour eulz oïr. Et la estoit l'evesque Gui d'Ausserre, qui fu fuiz mon seigneur Guillaume de Mello, et dit au roy pour touz les prelaz en tel maniere: <q>« Sire, ces seigneurs qui si sont, arcevesques, evesques, m'ont dit que je vous deisse que la crestienté qui deust estre gardee par vous se pert entre vos mains ».</q> Le roys se seigna quant il oÿst la
<!-- <pb n="31"/> -->
<pb n="32"/>
parolle et dist: <q>« Or me dites comment ce est. -
<milestone n="62" unit="paragraphe-Wailly"/> Sire, fist il, c'est pour ce que en prise si pou les excommeniemens hui et le jour que avant se lessent les gens mourir excommeniés que il se facent absodre, et ne veulent faire satisfaccion a l'Esglise. Si vous requierent, sire, pour Dieu et pour ce que faire le devez, que vous commandez a vos prevoz et a vos baillifz que touz ceulz qui se soufferront escommeniez an et jour, que en les contreingne par la prise de leur biens a ce que il se facent absoudre ».</q></p>
<p><milestone n="63" unit="paragraphe-Wailly"/> A ce respondi le roys que il leur commanderoit volentiers de touz ceulz dont en le feroit certein que il eussent tort. Et l'evesque dit que il ne le feroient a nul feur, que il li deveissient la court de leur cause. Et le roy li dist que il ne le feroit autrement, car ce seroit contre Dieu et contre raison se il contreignoit la gent a eulz absoudre quant les clers leur feroient tort. <milestone n="64" unit="paragraphe-Wailly"/> <q>« Et de ce, fist le roy, vous en doins je un exemple du conte de Bretaigne, qui a plaidé <w type="num">.VII.</w> ans aus prelas de Bretaingne tout excommenié, et tant a esploitié que l'apostole les a condempnez touz. Dont se je eusse contraint le conte de Bretaingne la premiere annee de li faire absoudre, je me feusse meffait envers Dieu et vers li ».</q> Et lors se soufrirent les prelaz, ne onques puis nen oÿ parler que demande feust faite des choses desus dites.</p>
<p><milestone n="65" unit="paragraphe-Wailly"/> La paix qu'il fist au roy d'Angleterre fist il contre la volenté de son conseil, lequel li disoit: <q>« Sire, il nous semble que vous perdés la terre que vous donnez au roy d'Angleterre, pour ce que il n'i a droit, car son pere la perdi par jugement ».</q> Et a ce respondi le roy que il savoit bien que le roy d'Angleterre n'i avoit droit; mes il y avoit reson par quoy il li devoit bien donner, <q>« car nous avon <w type="num">.II.</w> seurs a femmes et sont nos enfans cousins germains, par quoy il affiert bien que paiz y soit. Il m'est moult grant honneur en la paix que je foiz au roy d'Angleterre, pour ce que il est mon home, ce que il n'estoit pas devant ».</q></p>
<!-- <pb n="33"/> -->
<pb n="34"/>
<p><milestone n="66" unit="paragraphe-Wailly"/> La leaulté du roy peut l'en veoir ou fait de monseigneur Renaut de Trie, qui apporta au saint unes lettres les quiex disoient que le roy avoit donné aus hoirs la contesce de Bouloingne, qui morte estoit novellement, la conté de Danmartin en Gouere. Le sceau de la lettre estoit brisié si que il n'i avoit de remenant fors que la moitié des jambes de l'ymage du seel le roy et l'eschamel sur quoy li roys tenoit ses piez; et il le nous moustra a touz, qui estions de son conseil, et que nous li aidissons a conseiller. <milestone n="67" unit="paragraphe-Wailly"/> Nous deismes trestuit sanz nul descort que il n'estoit de riens tenu a la lettre mettre a execucion. Et lors il dit a Jehan Sarrazin, son chamberlain, que il li baillast la lettre que il li avoit commandee. Quant il tint la lettre, il nous dit: <q>« Seigneurs, veez ci le seel de quoy je usoy avant que je alasse outre mer, et voit on tout cler par ce seel que l'empreinte du seel brisee est semblable au seel entier; par quoy je n'oseroie en bone conscience ladite contee retenir ».</q> Et lors il appela mon seigneur Renaut de Trie et li dist: <q>« Je vous rent la contee ».</q></p>
<p><milestone n="68" unit="paragraphe-Wailly"/> En non de Dieu le tout puissant avons ci ariere escriptes partie de bones paroles et de bons enseignemens nostre saint roy Looÿs, pour ce que cil qui les orront les truissent les unes aprés les autres, que cil qui les orront en puissent miex faire leur profiz que ce que elles feussent escriptes entre ces faiz. Et ci aprés commencerons de ses faiz, en non de Dieu et en non de li.</p>
<p><milestone n="69" unit="paragraphe-Wailly"/> Aussi comme je li oÿ dire, il fu né le jour saint Marc Euvangeliste aprés Pasques. Celi jour porte l'en croix en processions en moult de liex, et en France les appelle l'en les Croiz noires. Dont ce fu aussi comme une prophecie de la grant foison de gens qui moururent en ces douz croisement, c'est a savoir en celi de Egypte et en l'autre la ou il mourut en Carthage, que maint grant deul en furent en cest monde et maintes grans joies en sont en paradis de ceulz qui en ces douz pelerinage moururent vrais croisiez.</p>
<!-- <pb n="35"/> -->
<pb n="36"/>
<p><milestone n="70" unit="paragraphe-Wailly"/> Il fu coronné le premier dymanche des Advens. Le commencement de celi dymanche de la messe si est AD TE LEVAVI ANIMAM MEAM, et ce qui s'ensuit aprés, et dit ainsi : <q>« Biaus sire Diex, je leverai m'amme a toy, je me fie en toy ».</q> En Dieu ot moult grant fiance de son enfance jusques a la mort, car la ou il mouroit, en ses darrenieres paroles reclamoit il Dieu et ses sains, et especialment mon seigneur saint Jaque et ma dame sainte Genevieve.</p>
<p><milestone n="71" unit="paragraphe-Wailly"/> Dieu, en qui il mist sa fiance, le gardoit touz jours des s'enfance jusques a la fin; et especialment en s'enfance le garda il la ou il luy fu bien mestier, si comme vous orrez ci aprés; comme a l'ame de li le garda Dieu par les bons enseignemens de sa mere, qui l'enseigna a Dieu croire et a amer, et li attrait entour li toutes gens de religion; et li faisoit, si enfant comme il estoit, toutes ses heures et les sermons faire et oïr aus festes. Il recordoit que sa mere li avoit fait aucune foiz a entendre que elle ameroit miex que il feust mort que ce que il feist un pechié mortel.</p>
<p><milestone n="72" unit="paragraphe-Wailly"/> Bien li fu mestier que il eust en sa joenesce l'aide de Dieu, car sa mere, qui estoit venue de Espaigne, n'avoit ne parens ne amis en tout le royaume de France. Et pour ce que les barons de France virent le roy enfant et la royne sa mere femme estrange firent il du conte de Bouloingne, qui estoit oncle le roy, leur chievetain, et le tenoient aussi comme pour seigneur. Aprés ce que le roy fu couronné, il en y ot des barons qui requistrent a la royne granz terres que elle leur donnast; et pour ce que ele n'en voult riens faire, si s'assemblerent touz les barons a Corbeil. <milestone n="73" unit="paragraphe-Wailly"/> Et me conta le saint roy que il ne sa mere, qui estoient a Montleheri, ne oserent revenir a Paris jusques a tant que ceulz de Paris les vindrent querre a armes. Et me conta que des Monleheri estoit le chemin plein de gens a armes et sanz armes jusques a Paris, et que touz crioient a Nostre Seigneur que il li donnast bone vie et longue, et le deffendit et gardast de ses ennemis; et Dieu si fist, si comme vous orrez ci aprés.</p>
<!-- <pb n="37"/> -->
<pb n="38"/>
<p><milestone n="74" unit="paragraphe-Wailly"/> A ce parlement que les barons firent a Corbeil, si comme l'en dit, establirent les barons qui la furent que le bon chevalier le conte Pierre de Bretaigne se reveleroit contre le roy; et acorderent encore que leur cors iroient au mandement que le roy feroit contre le conte, et chascun n'avroit avec li que <w type="num">.II.</w> chevaliers. Et ce firent il pour veoir se le conte de Bretaigne pourroit fouler la royne, qui estrange femme estoit, si comme vous avez oÿ. Et moult de gent dient que le conte eust foulé la royne et le roy se Dieu n'eust aidié au roy a cel besoing, qui onques ne li failli. <milestone n="75" unit="paragraphe-Wailly"/> L'aide que Dieu li fist fu tele que le conte Tybaut de Champaigne, qui puis fu roy de Navarre, vint servir le roy a tout <w type="num">.III<hi rend="exp">C</hi>.</w> chevaliers, et par l'aide que le conte fist au roy couvint venir le conte de Bretaigne a la merci le roy; dont il lessa au roy, par paix faisant, la contee de Ango, si comme l'en dit, et la contee du Perche.</p>
<p><milestone n="76" unit="paragraphe-Wailly"/> Pour ce que il affiert a ramentevoir aucunes choses que vous orrez ci aprés, me couvient laissier un pou de ma matiere. Si dirons ainsi que le bon conte Henri le Large ot de la contesce Marie, qui fut seur au roy de France et seur au roy Richart d'Angleterre, <w type="num">.II.</w> filz, dont l'ainsné ot nom Henri et l'autre Thybaut. Ce Henri, l'ainsné, en ala croisié en la sainte Terre en pelerinage, quant le roy Phelippe et le roy Richart assiegerent Acre et la pristrent. <milestone n="77" unit="paragraphe-Wailly"/> Si tost comme Acre fu prise, le roy Phelippe s'en revint en France, dont il en fu moult blasmé. Et le roy Richart demoura en la sainte Terre et fist tant de grans faiz que les Sarrazins le doutoient trop, si comme il est escript ou livre de la Terre sainte, que quant les enfans au Sarrazins braioient, les femmes les escrioient et leur disoient: <q>« Taisiez vous, vez ci le roy Richart »,</q> et pour eulz faire taire; et quant les chevaus aus Sarrazins et aus Beduins avoient poour d'un bysson, il disoient a leur chevaus: <q>« Cuides tu que ce soit le roy Richart. »</q></p>
<p><milestone n="78" unit="paragraphe-Wailly"/> Le roy Richart pourchassa tant que il donna au conte
<!-- <pb n="39"/> -->
<pb n="40"/>
Henri de Champaingne, qui estoit demouré avec li, la royne de Jerusalem, qui estoit droit her du royaume. De la dite royne ot le conte Henri <w type="num">.II.</w> filles, dont la premiere fu royne de Cypre, et l'autre ot mesire Herart de Brienne, dont grant lignage est issu, si comme il appert en France et en Champaingne. De la femme mon seigneur Erart de Brienne ne vous dirai je ore riens, ainçois vous parlerai de la royne de Cypre, qui affiert maintenant a ma matiere, et dirons ainsi.
</p>
<p><milestone n="79" unit="paragraphe-Wailly"/> Aprés ce que le roy eust foulé le conte Perron de Bretaingne, tuit li baron de France furent si troublez envers le conte Tybaut de Champaingne que il orent conseil de envoier querre la royne de Cypre, qui estoit fille de l'ainsné filz de Champaingne, pour desheriter le conte Tybaut, qui estoit filz du secont fil de Champaingne. <milestone n="80" unit="paragraphe-Wailly"/> Aucun d'eulz s'entremistrent d'apaisier le conte Perron au dit conte Tybaut, et fu la chose pourparlee en tele maniere que le conte Tybaut promist que il prenroit a femme la fille le conte Perron de Bretaingne. La journé fu prise que le conte de Champaingne dut la damoiselle espouser, et li dut en amener pour espouser a une abbaïe de Premoustré qui est delez Chastel Thierri, que en appelle Val Secré, si comme j'entent. Les barons de France, qui estoient auques touz parens le conte Perron, se penerent de faire amener la damoiselle a Val Secré pour espouser, et manderent le conte de Champaingne, qui estoit a Chastel Thierri. <milestone n="81" unit="paragraphe-Wailly"/> Et endementieres que le conte de Champaigne venoit pour espouser, mon seigneur Geffroy de la Chapelle vint a li de par le roy atout une lettre de creance et dit ainsinc: <q>« Sire conte de Champaingne, le roy a entendu que vous avez couvenances au conte Perron de Bretaingne que vous prenrez sa fille par mariage. Si vous mande le roy que se vous ne voulez perdre quanque vous avez ou royaume de France, que vous ne le faites, car vous savez que le conte de Bretaingne a pis fait au roy que nul home qui vive ».</q> Le conte de Champaingne, par le conseil que il avoit avec li, s'en retourna à Chastel Thierri.</p>
<!-- <pb n="41"/> -->
<pb n="42"/>
<p><milestone n="82" unit="paragraphe-Wailly"/> Quant le conte Pierres et les barons de France oïrent ce, qui l'attendoient a Val Secré, il furent touz aussi comme desvez du despit de ce que il leur avoit fait et maintenant envoierent querre la royne de Cypre. Et si tost comme elle fu venue, il pristrent un commun acort, qui fu tel que il manderoient ce que il pourroient avoir de gent a armes et enterroient en Brie et en Champaingne par devers France, et que le duc de Bourgoingne, qui avoit la fille au conte Robert de Dreues, ranterroit en la conté de Champaingne par devers Bourgoingne; et prindrent journee qu'ilz se assembleroient par devant la cité de Troies pour icelle prenre se il pooient. <milestone n="83" unit="paragraphe-Wailly"/> Le duc manda quant que il pot avoir de gent, les barons manderent aussi ce que il en porent avoir. Les barons vindrent ardant et destruiant tout d'une part, le duc de Bourgoigne d'autre, et le roy de France d'autre part pour venir combatre a eulz. Le desconfort fu tel au conte de Champaingne que il meismes ardoit ses villes devant la venue des barons pour ce que il ne les trouvassent garnies. Avec les autres villes que le conte de Champaingne ardoit ardi il Espargnay et Vertuz et Sezenne.</p>
<p><milestone n="84" unit="paragraphe-Wailly"/> Les bourgois de Troies, quant il virent que il avoient perdu le secours de leur seigneur, il manderent a Symon, seigneur de Joingville, le pere au seigneur de Joinville qui ore est, qu'i les venist secourre. Et il, qui avoit mandé toute sa gent a armes, mut de Joingville a l'anuitier si tost comme tes nouvelles li vindrent, et vint a Troyes ainçois que il feust jour, et par ce faillirent les barons a leur esme que il avoient de prenre la dite cité; et pour ce les barons passerent par devant Troyes sans aultre chose faire et se alerent logier en la praerie d'Ylles, la ou le duc de Bourgoingne estoit.</p>
<p><milestone n="85" unit="paragraphe-Wailly"/> Le roy de France, qui sot que il estoient la, il s'adreça tout droit la pour combatre a eulz. Et les barons li manderent et prierent que il son cors se vousist traire arieres, et il se iroient combatre au conte de Champaingne et au duc de Lorreinne et a tout le remenant de sa gent, a <w type="num">.III<hi rend="exp">C</hi>.</w> chevaliers moins que le conte n'avroit ne le duc. Et le roy leur
<!-- <pb n="43"/> -->
<pb n="44"/>
manda que a sa gent ne se combatroient il ja que son cors ne feust avec. Et il revindrent a li et li manderent que il feroient volentiers entendre la royne de Cypre a paiz se il li plaisoit. Et le roy leur manda que a nulle paix il n'entendroit ne ne soufferroit que le conte de Champaigne y entendit tant que il eussent widié la contee de Champaigne.
<milestone n="86" unit="paragraphe-Wailly"/> Et il la widierent en tel maniere que des Ylles la ou il estoient, il se alerent logier dessous Juylli; et le roy se loja a Ylles dont il les avoit chaciés. Et quant il seurent que le roy fu alé la, il s'alerent logier a Chaorse, et n'oserent le roy attendre, et s'alerent logier a Laingnes, qui estoit au conte de Nevers, qui estoit de leur partie. Et ainsi le roy acorda le conte de Champaingne a la royne de Chypre. Et fu la paiz faite en tel maniere que le dit conte de Champaingne donna a la royne de Cypre entour <w type="num">.II.</w> mille livrees de terre, et <w type="num">.XI<hi rend="exp">M</hi>.</w> livres que le roy paia pour le conte de Champaingne. <milestone n="87" unit="paragraphe-Wailly"/> Et le conte de Champaingne vendi au roy, parmi les <w type="num">.XI.</w> mille livres, les fiez ci aprés nommez, c'est a savoir le fié de la conté de Bloiz, le fié de la contee de Chartres, le fié de la contee de Sanserre, le fyé de la vicontee de Chasteldun. Et aucunes gens si disoient que le roy ne tenoit ces devant diz fiez que en gaje, mes ce n'est mie voir, car je le demandai nostre saint roy Looÿs outre mer.</p>
<p><milestone n="88" unit="paragraphe-Wailly"/> La terre que le conte Tybaut donna a la royne de Cypre tient le conte de Brienne qui ore est et le conte de Joigny, pour ce que l'aiole le conte de Brienne fu fille a la royne de Cypre et femme le grant conte Gautier de Brienne.</p>
<p><milestone n="89" unit="paragraphe-Wailly"/> Pour ce que vous sachiez dont ces fiez que le sire de Champaingne vendi au roy vindrent vous foiz je a savoir que le grant conte Tybaut, qui gist a Laingny, ot <w type="num">.III.</w> filz; le premier ot non Henri, le secont ot non Tybaut, le tiers ot non Estienne. Ce Henri desus dit fust conte de Champaingne et de Brie, et fu appellé le conte Henri le Large, et dut bien ainsi estre appelé car il fu large a Dieu et
<!-- <pb n="45"/> -->
<pb n="46"/>
au siecle; large a Dieu, si comme il appiert a l'esglise Saint Estienne de Troies et aus autres eglises que il fonda en Champaingne; large au siecle, si comme il apparut ou fait de Ertaut de Nongent et en moult d'autres liex que je vous conteroie bien se je ne doutoie a enpeeschier ma matiere.
<milestone n="90" unit="paragraphe-Wailly"/> Ertaut de Nogent fu le bourgois du monde que le conte creoit plus, et fu si riche que il fist le chastel de Nogent l'Ertaut de ses deniers. Or avint chose que le conte Henri descendi de ses sales de Troies pour aler oïr messe a Saint Estienne le jour d'une Penthecouste. Aus piez des degrez s'agenoilla un povre chevalier et li dit ainsi: <q>« Sire, je vous pri pour Dieu que vous me donnés du vostre par quoy je puisse marier mes <w type="num">.II.</w> filles que vous veez ci ».</q> <milestone n="91" unit="paragraphe-Wailly"/> Ertaut, qui aloit dariere li, dist au povre chevalier: <q>« Sire chevalier, vous ne faites pas que courtois de demander a mon seigneur, car il a tan donné que il n'a mez que donner ».</q> Le large conte se tourna devers Ertaut et li dist: <q>« Sire vilain, vous ne dites mie voir de ce que vous dites que je n'ai mez que donner, si ai vous meismes. Et tenez, sire chevalier, car je le vous donne, et si le vous garantirai ».</q> Le chevalier ne fu pas esbahi, ainçois le prist par la chape et li dist que il ne le lairoit jusques a tant que il avroit finé a li; et avant que il li eschapast ot Ertaut finé a li de <w type="num">.V<hi rend="exp">C</hi>.</w> livres.</p>
<p><milestone n="92" unit="paragraphe-Wailly"/> Le secont frere le conte Henri ot non Thibaut et fu conte de Blois; le tiers frere ot non Estienne et fu conte de Sancerre. Et ces <w type="num">.II.</w> freres tindrent du conte Henri touz leurs heritages et leur <w type="num">.II.</w> conteez et leur apartenances, et les tindrent aprés des hoirs le conte Henri qui tindrent Champaingne jusques alors que le roy Tybaut les vendi au roy de France, aussi comme il est devant dit.</p>
<p><milestone n="93" unit="paragraphe-Wailly"/> Or revenons a nostre matiere et disons ainsi que aprés ces choses tint le roy une grant court a Saumur en Anjo; et la fu je et vous tesmoing que ce fu la miex aree que je veisse onques. Car a la table le roy manjoit emprés li le conte de Poitiers, que il avoit fait chevalier nouvel a une Saint Jehan; et aprés le conte de Poitiers mangoit le conte Jehan de
<!-- <pb n="47"/> -->
<pb n="48"/>
Dreuez, que il avoit fait chevalier nouvel aussi; aprés le conte de Dreuez mangoit le conte de la Marche; aprés le conte de la Marche le bon conte Pierre de Bretaigne. Et devant la table le roy, endroit le conte de Dreuez, mangoit mon seigneur le roy de Navarre, en cote et en mantel de samit, bien paré de courroie, de fermail et de chapel d'or; et je tranchoie devant li.
<milestone n="94" unit="paragraphe-Wailly"/> Devant le roy servoit du mangier le conte d'Artoiz, son frere; devant le roy tranchoit du coutel le bon conte Jehan de Soissons. Pour la table du roy garder estoit mon seigneur Ymbert de Biaugeu, qui puis fu connestable de France, et mon seigneur Engerran de Coucy et mon seigneur Herchanbaut de Bourbon; darieres ces <w type="num">.IIII.</w> barons avoit bien <w type="num">.XXX.</w> de leur chevaliers, en cottes de drap de soie, pour eulz garder; et darieres ces chevaliers avoit grant plenté de sergans vestus des armes au conte de Poitiers batues sur cendal. Le roy avoit vestu une cotte de samit ynde et seurcot et mantel de samit vermeil fourré d'ermines, et un chapel de coton en sa teste, qui moult mal li seoit pour ce que il estoit lors joenne homme. <milestone n="95" unit="paragraphe-Wailly"/> Le roy tint cele feste es hales de Saumur, et disoit l'en que le grant roy Henri d'Angleterre les avoit faites pour ses grans festes tenir; et les hales sont faites a la guise des cloistres de ces moinnes blans, mes je croi que de trop il n'en soit nul si grant. Et vous dirai pour quoy il le me semble, car a la paroy du cloistre ou le roy mangoit, qui estoit environné de chevaliers et de serjans qui tenoient grant espace, mangoient a une table <w type="num">.XX.</w> que evesques que arcevesques; et encore aprés les evesques et les arcevesques mangoit encoste cele table la royne Blanche, sa mere, au chief du cloistre, de celle part la ou le roy ne mangoit pas. <milestone n="96" unit="paragraphe-Wailly"/> Et si servoit a la royne le conte de Bouloingne, qui puis fu roy de Portingal, et le bon conte Huel de Saint Pol et un Alemant de l'aage de <w type="num">.XVIII.</w> ans que en disoit que il avoit esté filz saint Helizabeth de Thuringe, dont l'en disoit que la royne Blanche le besoit ou front par devocion pour ce que ele entendoit que sa mere l'i avoit maintes foiz besié.</p>
<p><milestone n="97" unit="paragraphe-Wailly"/> Au chief du cloistre d'autre part estoient les cuisines, les bouteilleries, les paneteries et les despenses. De celi chef
<!-- <pb n="49"/> -->
<pb n="50"/>
servoient devant le roy et devant la royne de char, de vin et de pain. Et en toutes les autres elez et eu prael d'en milieu mangoient de chevaliers si grant foison que je ne scé le nombre. Et dient moult de gent que il n'avoient onques veu autant de seurcoz ne d'autres garnemens de drap d'or et de soye a une feste comme il ot la, et dient que il y ot bien <w type="num">.III<hi rend="exp">M</hi>.</w> chevaliers.
</p>
<p><milestone n="98" unit="paragraphe-Wailly"/> Aprés celle feste mena le roy le conte de Poytiers a Poitiers pour reprenre ses fiez. Et quant le roy vint a Poytiers, il vousist bien estre arieres a Paris, car il trouva que le conte de la Marche, qui ot mangié a sa table le jour de la Saint Jehan ot assemblé tant de gent a armes a Lusignan delez Poitiers comme il en peust finer. A Poitiers fu le roy pres de quinzeinne, que onques ne s'osa partir tant que il fu acordé au conte de la Marche, ne je ne scé comment.<milestone n="99" unit="paragraphe-Wailly"/> Pluseurs foiz vi venir le conte de la Marche parler au roy a Poitiers de Lusignan, et touzjours amenoit avec li la royne d'Angleterre, sa femme, qui estoit mere au roy d'Angleterre. Et disoient moult de gent que le roy et le conte de Poitiers avoient fait mauvese paiz au conte de la Marche.</p>
<p><milestone n="100" unit="paragraphe-Wailly"/> Aprés ce que le roy fu revenu de Poitiers ne tarja pas grandement aprés ce que le roy d'Angleterre vint en Gascoingne pour guerroier le roy de France. Nostre saint roy a quanque il pot avoir de gent chevaucha pour combatre a li. La vint le roy d'Angleterre et le conte de la Marche pour combatre au roy devant un chastel que en appelle Taillebourc, qui siet sus une male riviere que l'en appelle Tarente, la ou en ne peut passer que a un pont de pierre moult estroit. <milestone n="101" unit="paragraphe-Wailly"/> Si tost comme le roy vint a Taillebourc et les hoz virent l'un l'autre, nostre gent, qui avoient le chastel devers eulz, se esforcierent a grant meschief et passerent perilleusement par nez et par pons, et coururent sur les Anglois, et conmença le poingnaÿz fort et grant. Quant le roy vit ce il se mist ou peril avec les autres, car, pour un homme que le roy avoit quant il fu passé devers les Anglois,
<!-- <pb n="51"/> -->
<pb n="52"/>
les Anglois en avoient mil. Toutevoiz avint il, si comme Dieu voult, que quant les Anglois virent le roy passer, il se desconfirent et mistrent dedens la cité de Saintes; et pluseurs de nos gens entrerent en la cité mellez avecques eulx et furent pris.
</p>
<p><milestone n="102" unit="paragraphe-Wailly"/> Ceulz de nostre gent qui furent pris a Saintes recorderent que il oïrent un grant descort naistre entre le roy d'Angleterre et le conte de la Marche; et disoit le roy que le conte de la Marche l'avoit envoié querre car il disoit que il trouverroit grant aide en France. Celi soir meismes le roy d'Angleterre meust de Saintes et s'en ala en Gascoingne.</p>
<p><milestone n="103" unit="paragraphe-Wailly"/> Le conte de la Marche, comme celi qui ne le pot amender, s'en vint en la prison le roy et li amena en sa prison sa femme et ses enfans. Dont le roy ot par la pez fesant grant coup de la terre le conte, mez je ne scé pas combien, car je ne fu pas a celi fait, car je n'avoie onques lors hauberc vestu; mez j'oÿ dire que avec la terre que le roys emporta luy quicta le conte de la Marche <w type="num">.X<hi rend="exp">M</hi>.</w> livres de parisis que il avoit en ses cofres et chascun an autant.</p>
<p><milestone n="104" unit="paragraphe-Wailly"/> Quant nous fumes a Poitiers, je vi un chevalier qui avoit non mon seigneur Gyeffroy de Rancon, que pour un grant outrage que le conte de la Marche li avoit fait, si comme l'en disoit, et avoit juré sur sains que il ne seroit jamez roingné en guise de chevalier, mes porteroit greve aussi comme les femmes fesoient jusques a tant que il se verroit vengié du conte de la Marche ou par lui ou par autrui. Et quant mon seigneur Geffroy vit le conte de la Marche, sa femme et ses enfans agenoillez devant le roy, qui li crioient merci, il fist aporter un tretel et fist oster sa greve et se fist roingner en la presence du roy, du conte de la Marche et de ceulz qui la estoient. <milestone n="105" unit="paragraphe-Wailly"/> Et en cel ost contre le roy d'Angleterre et contre les barons, le roy en donna de grans dons, si comme je l'oÿ dire a ceulz qui en vindrent. Ne pour dons ne pour despens que l'en feist en
<!-- <pb n="53"/> -->
<pb n="54"/>
cel host ne autres desa mer ne dela, le roy ne requist ne ne prist onques aide des siens barons n'a ses chevaliers n'a ses hommes ne a ses bones villes, dont en ce plainsist. Et ce n'estoit pas de merveille, car ce fesoit il par le conseil de la bone mere qui estoit avec li, de qui conseil il ouvroit, et des preudeshomes qui li estoient demouré du tens son pere et du temps son ayoul.
</p>
<p><milestone n="106" unit="paragraphe-Wailly"/> Aprés ces choses desus dites avint ainsi comme Dieu voult que une grant maladie prist le roy a Paris, dont il fu a tel meschief, si comme il le disoit, que l'une des dames qui le gardoit li vouloit traire le drap sus le visage et disoit que il estoit mort, et une autre dame qui estoit a l'autre part du lit ne li souffri mie, ainçois disoit que il avoit encore l'ame ou cors. <milestone n="107" unit="paragraphe-Wailly"/> Comment que il oïst le descort de ces <w type="num">.II.</w> dames, Nostre Seigneur ouvra en li et li envoia santé tantost, car il estoit esmuÿs et ne pouoit parler. Il requist que en li donnast la croix et si fist on. Lors la royne sa mere oÿ dire que la parole li estoit revenue, et elle en fist si grant joie comme elle pot plus; et quant elle sot que il fu croisié, ainsi comme il meismes le contoit, elle mena aussi grand deul comme se elle le veist mort.</p>
<p><milestone n="108" unit="paragraphe-Wailly"/> Aprés ce que il fu croisié se croisierent Robert, le conte d'Artois, Auphons, conte de Poitiers, Charles, conte d'Anjou, qui puis fu roy de Cezile, touz troiz freres le roy. Et se croisa Hugue, duc de Bourgoingne, Guillaume, conte de Flandres, frere le conte Guion de Flandres nouvellement mort, le bon Hue, conte de Saint Pol, mon seigneur Gauchier, son neveu, qui moult bien se maintint outre mer et moult eust valu se il eust vescu. <milestone n="109" unit="paragraphe-Wailly"/> Si i furent le conte de la Marche et mon seigneur Hugue le Brun, son filz, le conte de Salebruche, mon seigneur Gobert d'Apremont, son frere, en qui compaingnie je, Jehan, seigneur de Joinville, passames la mer en une nef que nous louames pour ce que nous estions cousins; et passames de
<!-- <pb n="55"/> -->
<pb n="56"/>
la atout <w type="num">.XX.</w> chevaliers, dont il estoit li disiesme, et je moy disiesme.
</p>
<p><milestone n="110" unit="paragraphe-Wailly"/> A Pasques, en l'an de grace que le milliaire couroit par mil <w type="num">.II.</w> cenz quarante et <w type="num">.VIII.</w>, mandé je mes homes et mes fievez a Joinville. Et la vegile de la dite Pasque, que toute cele gent que je avoie mandé estoient venu, fu nez Jehan, mon filz, sire de Ancerville, de ma premiere femme, qui fu seur le conte de Grantpré. Toute celle semainne fumes en festes et en quarolles, que mon frere, le sire de Vauquelour, et les autres riches homes qui la estoient donnerent a manger chascun l'un aprés l'autre, le lundi, le mardi, le mercredi et le jeudy.</p>
<p><milestone n="111" unit="paragraphe-Wailly"/> Je leur diz le vendredi: <q>« Seigneurs, je m'en voiz outre mer et je ne scé se je revendré. Or venez avant; se je vous ai de riens mesfait, je le vous desferai l'un par l'autre, si comme je ai acoustumé, a touz ceulz qui vourront riens demander ne a moy ne a ma gent ».</q> Je leur desfiz par l'esgart de tout le commun de ma terre; et pour ce que je n'eusse point d'emport, je me levai du conseil et en ting quanque il raporterent, sanz debat.</p>
<p><milestone n="112" unit="paragraphe-Wailly"/> Pour ce que je n'en vouloie porter nulz deniers a tort, je alé lessier a Mez en Lorreinne grant foison de ma terre en gage. Et sachiez que au jour que je parti de nostre païz pour aler en la Terre sainte, je ne tenoie pas mil livrees de terre, car ma dame ma mere vivoit encore. Et si y alai moy disieme de chevaliers et moy tiers de banieres. Et ces choses vous ramantevoiz je pour ce que se Diex ne m'eust aidié, qui onques ne me failli, je l'eusse souffert a peinne par si lonc temps comme par l'espace de <w type="num">.VI.</w> ans que je demourai en la Terre sainte.</p>
<p><milestone n="113" unit="paragraphe-Wailly"/> En ce point que je appareilloie pour mouvoir, Jehan, sire d'Apremont et conte de Salebruche de par sa femme, envoia a moy et me manda que il avoit sa besoigne aree pour aler outre mer, li <w type="num">.X<hi rend="exp">e</hi>.</w> de chevaliers, et me manda que se je vousisse, que nous loïssons une nef entre li et
<!-- <pb n="57"/> -->
<pb n="58"/>
moy, et je li otroiai; sa gent et la moie louerent une nef a Marseille.
</p>
<p><milestone n="114" unit="paragraphe-Wailly"/> Le roy manda tous ses barons a Paris et leur fist faire serement que foy et loiauté porteroient a ses enfans se aucune chose avenoit de li en la voie. Il le me demanda, mes je ne voz faire point de serement, car je n'estoie pas son home. <milestone n="115" unit="paragraphe-Wailly"/> Endementres que je venoie, je trouvé <w type="num">.III.</w> homes mors sur une charrette, que un clerc avoit tuez, et me dist en que en les menoit au roy. Quant je oÿ ce, je envoié un mien escuier aprés pour savoir comment ce avoit esté. Et conta mon escuier que je y envoié que le roy, quant il issi de sa chapelle, ala au perron pour veoir les mors et demanda au prevot de Paris comment ce avoit esté. <milestone n="116" unit="paragraphe-Wailly"/> Et le prevost li conta que les mors estoient <w type="num">.III.</w> de ses serjans du Chastelet, et li conta que il aloient par les rues forainnes pour desrober la gent, et dist au roy que <q>« il trouverent se clerc que vous veez ci et li tollirent toute sa robe. Le clerc s'en ala en pure sa chemise en son hostel et prist s'arbalestre et fist aporter a un enfant son fauchon. Quant il les vit, il les escria et leur dit que il y mourroient. Le clerc tendi s'arbaleste et trait et en feri l'un parmi le cuer; et les <w type="num">.II.</w> toucherent a fuie, et le clerc prist le fauchon que l'enfant tenoit et les ensuï a la lune, qui estoit belle et clere. <milestone n="117" unit="paragraphe-Wailly"/> L'un en cuida passer parmi une soif en un courtil, et le clerc fiert du fauchon, fist le prevost, et li trancha toute la jambe en tele maniere que elle ne tient que a l'estivall, si comme vous veez. Le clerc rensuï l'autre, le quel cuida descendre en une estrange meson la ou gent veilloient encore; et le clerc le feri du fauchon parmi la teste si que il le fendi jusques es dens, si comme vous poez veoir, fist le prevost au roy. Sire, fist il, le clerc moustra son fait au voisins de la rue et puis si s'en vint mettre en vostre prison, sire, et je le vous ameinne, si en ferez vostre volenté, et veez le ci. - <milestone n="118" unit="paragraphe-Wailly"/> Sire clerc, fist le roy, vous avez perdu a estre prestre par vostre proesce, et pour vostre proesce je vous retieing a mes gages, et en venrez avec moy outre mer. Et ceste chose vouz foiz je encore assavoir pour ce que je weil bien que ma gent voient que
<!-- <pb n="59"/> -->
<pb n="60"/>
je ne les soustendrai en nulles de leur mauvestiés. »</q> Quant le peuple qui la estoit assemblé oÿ ce, il se escrierent a Nostre Seigneur et li prierent que Dieu li donnast bone vie et longue, et le ramenast a joie et a santé.
</p>
<p><milestone n="119" unit="paragraphe-Wailly"/> Aprés ces choses, je reving en nostre païs; et atirames, le conte de Salebruche et moy, que nous envoierions nostre harnois a charettes a Ausonne pour mettre ilec en la riviere de Saonne pour aller jusques a Alle depuis la Sone jusques au Rone.</p>
<p><milestone n="120" unit="paragraphe-Wailly"/> Le jour que je me parti de Joinville, j'envoié querre l'abbé de Cheminon, que on tesmoingnoit au plus preudomme de l'ordre blanche. Un tesmoingnage li oÿ porter a Clerevaus, le jour d'une feste Nostre Dame que le saint roy i estoit, a un moinne qui le moustra et me demanda se je le cognoissoie, et je li diz pour quoy il le me demandoit. Et il me respondi: <q>« Car je entent que c'est le plus preudomme qui soit en toute l'Ordre blanche. <milestone n="121" unit="paragraphe-Wailly"/> Encore sachez, fist-il, que j'ai oÿ conter a un preudomme qui gisoit ou dortouer la ou l'abbé de Cheminon dormoit, et avoit l'abbé descouvert sa poitrine pour la chaleur que il avoit. Et vit ce preudomme qui gisoit ou dortouer ou l'abbé de Cheminon dormoit la Mere Dieu qui ala au lit l'abbé et li retira sa robe sur son piz pour ce que le vent ne li feist mal ».</q></p>
<p><milestone n="122" unit="paragraphe-Wailly"/> Cel abbé de Cheminon si me donna m'escharpe et mon bourdon. Et lors je me parti de Joinville sanz rentrer ou chastel jusques a ma revenue, a pié, deschaus et en langes, et ainsi alé a Blechicourt en pellerinage et a Saint Urbain et aus autres cors sains qui la sont. Et endementieres que je aloie a Blechicourt et a Saint Urbain, je ne voz onques retourner mes yex vers Joinville, pour ce que le cuer ne me attendrisist du biau chastel que je lessoie et de mes <w type="num">.II.</w> enfans.</p>
<!-- <pb n="61"/> -->
<pb n="62"/>
<p><milestone n="123" unit="paragraphe-Wailly"/> Moy et mes compaingnons mangames a la Fonteinne l'Arcevesque devant Dongieuz; et illecques l'abbé Adam de Saint Urbain, que Diex absoille, donna grant foison de biaus juiaus a moy et a mes chevaliers que j'avoie. Des la nous alames a Ausone; et en alames, atout nostre hernoiz que nous avion fait mettre es nez, des Ausone jusques a Lyon contreval la Sone; et encoste les nes menoit on les grans destriers.</p>
<p><milestone n="124" unit="paragraphe-Wailly"/> A Lyon entrames ou Rone pour aler a Alles le blanc. Et dedans le Rone trouvames un chastel que l'en appelle Roche de Glin, que le roy avoit fait abbatre pour ce que Roger, le sire du chastel, estoit criez de desrober les pelerins et les marchans.</p>
<p><milestone n="125" unit="paragraphe-Wailly"/> Au mois d'aoust entrames en nos nez a la Roche de Marseille. A celle journee que nous entrames en nos nez fist l'en ouvrir la porte de la nef et mist l'en touz nos chevaus ens que nous devions mener outre mer, et puis reclost l'en la porte et l'enboucha l'en bien aussi comme l'en naye un tonnel, pour ce que quant la nef est en la grant mer toute la porte est en l'yaue. <milestone n="126" unit="paragraphe-Wailly"/> Quant les chevaus furent ens, nostre mestre notonnier escria a ses notonniers qui estoient ou bec de la nef et leur dit: <q>« Est aree vostre besoigne ? »</q> Et ilz repondirent: <q>« Oÿ, sire, vieingnent avant les clers et les proveres ».</q> Maintenant que il furent venus, il leur escria: <q>« Chantez de par Dieu ».</q> Et il s'escrierent touz a une voiz : <foreign xml:lang="la">VENI CREATOR SPIRITUS</foreign>. Et il escria a ses notonniers: <q>« Faites voille de par Dieu ! »,</q> et il si firent. <milestone n="127" unit="paragraphe-Wailly"/> Et en brief tens le vent se feri ou voille et nous ot tolu la veue de la terre, que nous ne veismes que ciel et yaue, et chascun jour nous esloigna le vent des païs ou nous avions esté nez. Et ces choses vous moustré je, que celi est bien fol hardi qui se ose mettre en tel peril atout autrui chatel ou en pechié mortel, car l'en se dort le soir la ou en ne scet se l'en se trouverra ou fons de la mer au matin.</p>
<p><milestone n="128" unit="paragraphe-Wailly"/> En la mer nous avint une fiere merveille, que nous trouvames une montaigne toute ronde qui estoit devant
<!-- <pb n="63"/> -->
<pb n="64"/>
Barbarie. Nous la trouvames entour l'eure de vespres, et najames tout le soir et cuidames bien avoir fait plus de <w type="num">.L.</w> lieues, et l'endemain nous nous trouvames devant icelle meismes montaigne; et ainsi nous avint par <w type="num">.II.</w> foiz ou par <w type="num">.III.</w>. Quant les marinniers virent ce, il furent touz esbahiz et nous distrent que nos nefz estoient en grant peril, car nous estions devant la terre aus Sarrazins de Barbarie. 
<milestone n="129" unit="paragraphe-Wailly"/> Lors nous dit un preudomme prestre, que en appeloit doyen de Malrut, car il n'ot onques persecucion en paroisse ne par defaut d'yaue ne de trop pluie ne d'autre persecucion que aussi tost comme il avoit fait <w type="num">.III.</w> processions par <w type="num">.III.</w> samedis, que Dieu et sa Mere ne le delivrassent. Samedi estoit. Nous feismes la premiere procession entour les <w type="num">.II.</w> maz de la nef; je meismes m'i fiz porter par les braz pour ce que je estoie grief malade. Onques puis nous ne veismes la montaigne, et venimes en Cypre le tiers samedi.</p>
<p><milestone n="130" unit="paragraphe-Wailly"/> Quant nous venimes en Cypre, le roy estoit ja en Cypre. Et trouvames grant foison de la pourveance le roy, c'est a savoir les celiers le roy et les deniers et les garniers. Les celiers le roy estoient tiex que sa gent avoient fait enmi les champs, sus la rive de la mer, grans moyes de tonniaus de vin, que il avoient acheté de <w type="num">.II.</w> ans devant que le roy venist, et les avoient mis les uns sus les autres, que quant l'en les veoit devant, il sembloit que ce feussent granches. <milestone n="131" unit="paragraphe-Wailly"/> Les fourmens et les orges, il les ravoient mis par monciaux enmi les champz, et quant en les veoit, il sembloit que ce feussent montaignes, car la pluie qui avoit batu les blez de lonc temps les avoit fait germer par desus, si que il n'i paroit que l'erbe vert.</p>
<p>Or avint ainsi que quant en les vot mener en Egypte, l'en abati les crotes de desus atout l'erbe vert, et trouva l'en le fourment et l'orge aussi frez comme se l'en l'eust maintenant batu.</p>
<p><milestone n="132" unit="paragraphe-Wailly"/> Le roy feust moult volentiers alé avant, sanz arester, en
<!-- <pb n="65"/> -->
<pb n="66"/>
Egypte, si comme je li oï dire en Surie, se ne feussent ses barons qui li loerent a attendre sa gent, qui n'estoient pas encore touz venuz.
</p>
<p><milestone n="133" unit="paragraphe-Wailly"/> En ce point que le roy sejournoit en Cypre envoia le grant roy des Tartarins ses messages a li, et li manda moult de bonnes et debonnaires paroles; entre les autres li manda que il estoit prest de li aidier a conquerre la Terre sainte et de delivrer Jherusalem de la main aus Sarrazins. <milestone n="134" unit="paragraphe-Wailly"/> Le roy reçut moult debonnairement ses messages, et li renvoia les siens, qui demourerent <w type="num">.II.</w> ans avant que il revenissent a li. Et par les messages envoia le roy au roy des Tartarins une tente faite en la guise d'une chapelle, qui moult cousta, car elle fu toute faite de bone escarlate finne; et le roy, pour veoir se il les pourroit atraire a nostre creance, fist entailler en la dite chapelle par ymages l'Anonciacion Nostre Dame et touz les autres poins de la foy. Et ces choses leur envoia il par <w type="num">.II.</w> Freres preescheurs qui savoient le sarrazinnois, pour eulz monstrer et enseigner comment il devoient croire. <milestone n="135" unit="paragraphe-Wailly"/> Si revindrent au roi les <w type="num">.II.</w> freres en ce point que les freres au roy revindrent en France, et trouverent le roy, qui estoit parti d'Acre, la ou ses freres l'avoient lessié, et estoit venu a Sezaire la ou il la fermoit, ne n'avoit ne pez ne treves aus Sarrazins. Comment les messages le roy de France furent receus vous diré je aussi comme il meismes le conterent au roy; et en ce que il raporterent au roy pourrez oïr moult de nouvelles, les queles je ne weil pas conter, pour ce que il me couvendroit derompre ma matiere que j'ai commenciee, qui est tele. <milestone n="136" unit="paragraphe-Wailly"/> Je, qui n'avoie pas mil livrees de terre, me charjai, quant j'alé outre mer, de moy <w type="num">.X<hi rend="exp">e.</hi></w> de chevaliers et de <w type="num">.II.</w> chevaliers banieres portans. Et m'avint ainsi que quant je arivai en Cypre, il ne me fu demouré de remenant que <w type="num">.XII.</w> vins livres de tournois, ma nef paiee; dont aucuns de mes chevaliers me manderent que se je ne me pourveoie de deniers, que il me leroient. Et Dieu, qui onques ne me failli, me pourveut en tel maniere que le roy, qui estoit a Nichocie, m'envoia querre et me retint et me mist <w type="num">.VIII<hi rend="exp">C</hi>.</w> livres en mes cofres; et lors oz je plus de deniers que il ne me couvenoit.</p>
<!-- <pb n="67"/> -->
<pb n="68"/>
<p><milestone n="137" unit="paragraphe-Wailly"/> En ce point que nous sejournames en Cypre me manda l'empereris de Constantinnoble que elle estoit arivee a Baphe, une cité de Cypre, et que je l'alasse querre et mon seigneur Erart de Brienne. Quant nous venimes la, nous trouvames que un fort vent ot rompues les cordes des ancres de sa nef et en ot mené la nef en Acre; et ne li fu demouré de tout son harnois que sa chape que elle ot vestue, et un seurcot a manger. Nous l'amenames a Limeson, la ou le roy et la royne et touz les barons la recurent molt honorablement. <milestone n="138" unit="paragraphe-Wailly"/> L'endemain, je li envoiai drap pour faire une robe et la pane de vair avec, et luy envoyé une tiretaine et cendal pour fourrer la robe. Mon seigneur Phelippe de Nanteil, le bon chevalier, qui estoit entor le roy, trouva mon escuier qui aloit a l'empereïs. Quant le preudomme vit ce, il ala au roy et li dist que grant honte avoie fait a li et aus autres barons de ses robes que je li avoie envoié, quant il ne s'ent estoient avisez avant. <milestone n="139" unit="paragraphe-Wailly"/> L'empereïs vint querre secours au roy pour son seigneur, qui estoit en Constantinnoble demourez, et pourchassa tant que elle emporta <w type="num">.C.</w> paire de lettres et plus, que de moy que des autres amis qui la estoient, es quiex lettres nous estions tenus par nos seremens que se le roy ou le legaz vouloient envoier troiz cens chevaliers en Constantinnoble aprés ce que le roy seroit parti d'outre mer, que nous y estions tenu d'aler par nos seremens. <milestone n="140" unit="paragraphe-Wailly"/> Et je, pour mon serement aquiter, requis le roy au departir que nous feismes, par devant le conte d'Eu dont j'é la lettre, que se il y vouloit envoier <w type="num">.III<hi rend="exp">C</hi>.</w> chevaliers, que je iroie pour mon serement acquiter. Et le roy me respondi que il n'avoit de quoy, et que il n'avoit si bon tresor dont il ne feust a la lie. Aprés ce que nous feumes arivés en Egypte, l'empereris s'en ala en France et enmena avec li mon seigneur Jehan d'Acre, son frere, lequel elle maria a la contesce de Monfort.</p>
<p><milestone n="141" unit="paragraphe-Wailly"/> En ce point que nous venimes en Cypre, le soudanc du Coyne estoit le plus riche roy de toute la paennime. Et avoit faite une merveille car il avoit fait fondre grant partie de son or en poz de terre la ou on met le vin outre mer, et
<!-- <pb n="69"/> -->
<pb n="70"/>
tenoit bien chacun de ces potz trois ou quatre muiz de vin et fist brisier les poz, et les masses d'or estoient demourees a descouvert enmi un sien chastel, que chascun qui entroit ou chastel y pooit toucher et veoir; et en y avoit bien <w type="num">.VI.</w> ou <w type="num">.VII.</w> 
<milestone n="142" unit="paragraphe-Wailly"/> Sa grant richesce apparut en un paveillon que le roy d'Ermenie envoia au roy de France, qui valoit bien <w type="num">.V<hi rend="exp">C</hi>.</w> livres; et li manda le roy de Hermenie que un « ferrais » au soudanc du Coyne li avoit donné. « Ferrais » est cil qui tient les paveillons au soudanc et qui li nettoie ses mesons.</p>
<p><milestone n="143" unit="paragraphe-Wailly"/> Le roy d'Ermenie, pour li delivrer du servage au soudanc du Coine, en ala au roy des Tartarins et se mist en leur servage pour avoir leur aide; et amena si grant foison de gens d'armes que il ot pooir de combatre au soudanc du Coyne. Et dura grant piece la bataille, et li tuerent les Tartarins tant de sa gent que l'en n'oÿ puis nouvelles de li. Pour la renommee qui estoit grant en Cypre de la bataille qui devoit estre passerent de nos gens serjans en Hermenie pour gaaingner et pour estre en la bataille, ne onques nulz d'eulz n'en revint.</p>
<p><milestone n="144" unit="paragraphe-Wailly"/> Le soudanc de Babiloinne, qui attendoit le roy qu'il venist en Egypte au nouvel temps, s'apensa que il iroit confondre le soudanc de Hamant, qui estoit son mortel ennemi, et l'ala assieger devant la cité de Hamant. Le soudanc de Hamant ne se sot comment chevir du soudanc de Babiloinne, car il veoit bien que se il vivoit longuement, que il le confondroit; et fist tant barguigner au « ferrais » le soudanc de Babiloinne que le « ferrais » l'empoisonna. <milestone n="145" unit="paragraphe-Wailly"/> Et la maniere de l'empoisonnement fu tele que le ferrais s'avisa que le soudanc venoit touz jours jouer aus eschez aprés relevee sus les nates qui estoient au piez de son lit, la quele natte sur quoy il sot que le soudanc s'asseoit touz les jours il l'envenima. Or avint ainsi que le soudanc, qui estoit deschaus, se tourna sus une escorcheure que il avoit en la jambe; tout maintenant le venin se feri ou vif et li tolli tout le pooir de la moitié du cors, de celle part dont il estoit entré; et toutes
<!-- <pb n="71"/> -->
<pb n="72"/>
les foys que le venin le poingnoit vers le cuer, il fu bien <w type="num">.II.</w> jours que il ne but ne ne manja ne ne parla. Le soudanc de Hamant lessierent en paiz, et le menerent sa gent en Egypte.
</p>
<p><milestone n="146" unit="paragraphe-Wailly"/> Maintenant que mars entra, par le commandement le roy, le roy et les barons et les autres pelerins commanderent que les nez refeussent chargiees de vins et de viandes, pour mouvoir quant le roy le commanderoit. Dont il avint ainsi que quant la chose fu bien aree, le roy et la royne se requeillirent en leur nez, le vendredi devant Penthecouste, et dist le roy a ses barons que il alassent aprés li en leur nez droit vers Egypte. Le samedi fist le roy voille et touz les autres vessiaus aussi, qui moult fu belle chose a veoir, car il sembloit que toute la mer tant comme l'en pooit veoir a l'ueil feust couverte de touailles des voilles des vessiaus, qui furent nombrez a <w type="num">.XVIII<hi rend="exp">C</hi>.</w> vessiaus, que granz que petiz. <milestone n="147" unit="paragraphe-Wailly"/> Le roy ancra ou bout d'un tertre que l'en appele la pointe de Limeson, et touz les autres vessiaus entour li. Le roy descendi a terre le jour de la Pentecouste. Quant nous eumes oÿ la messe, un vent grief et fort qui venoit de vers Egypte leva en tel maniere que, de <w type="num">.II.</w> mille et <w type="num">.VIII<hi rend="exp">C</hi>.</w> chevaliers que le roy mena en Egypte, ne l'en demoura que <w type="num">.VII.</w> cens que le vent ne les eust dessevrés de la compaignie le roy, et menez en Acre et en autres terres estranges, qui puis ne revindrent au roy de grant piece.</p>
<p><milestone n="148" unit="paragraphe-Wailly"/> L'andemain de la Penthecouste, le vent fu cheu. Le roy et nous qui estions avec li demourez, si comme Dieu voult, feismes voille de rechief et encontrames le prince de la Moree et le duc de Bourgoingne, qui avoit sejourné en la Moree. Le jeudi aprés Penthecouste ariva le roy devant Damiete; et trouvames la trestout le pooir du soudanc sur la rive de la mer, moult beles gent a regarder, car le soudanc porte les armes d'or, la ou le soleil feroit, qui fesoit les armes resplendir. La noise que il menoient de leur nacaires et de leurs cors sarrazinoiz estoit espouentable a escouter.</p>
<p><milestone n="149" unit="paragraphe-Wailly"/> Le roy manda ses barons pour avoir conseil que il feroit.
<!-- <pb n="73"/> -->
<pb n="74"/>
Moult de gens li loerent que il attendit tant que ses gens feussent revenus, pour ce que il ne li estoit pas demouré la tierce partie de ses gens; et il ne les en voult onques croire, la reson pour quoy que il dit que il en donroit cuer a ses ennemis, et meismement que en la mer devant Damiete n'a point de port la ou il peut sa gent attendre, pour ce que un fort vent nes preist et les menast en autres terres aussi comme les autres avoient le jour de Penthecouste.
</p>
<p><milestone n="150" unit="paragraphe-Wailly"/> Acordé fu que le roy descendroit a terre le vendredi devant la Trinité et iroit combatre aus Sarrazins se en eulz ne demouroit. Le roy commanda a mon seigneur Jehan de Biaumont que il feist bailler une galie a mon seigneur Erart de Brienne et a moy pour nous descendre et nos chevaliers, pour ce que les grans nefz n'avoient pooir de venir jusques a terre. <milestone n="151" unit="paragraphe-Wailly"/> Aussi comme Diex voult, quant je reving a ma nef, je trouvai une petite nef que ma dame de Baruch, qui estoit cousinne germainne le conte de Monbeliart et la nostre, m'avoit donnee, la ou il avoit <w type="num">.VIII.</w> de mes chevaus. Quant vint au vendredi, entre moy et mon seigneur Erart touz armés alames au roy pour la galie demander, dont mon seigneur Jehan de Biaumont nous respondi que nous n'en arions point.</p>
<p><milestone n="152" unit="paragraphe-Wailly"/> Quant nos gens virent que nous n'ariens point de galie, il se lesserent cheoir de la grant nef en la barge de cantiers qui plus plus qui miex miex, tant que la barge se vouloit enfondrer. Quant les marinniers virent que la barge de cantiers se esfondroit pou a pou, il s'en fuirent en la grant nef et lesserent mes chevaliers en la barge de cantiers. Je demandai au mestre combien il i avoit trop de gens et il me dist <q>« Vingt hommes a armes ».</q> Et si li demandai se il menroit bien nostre gent a terre se je le deschargoie de tant gent; et il me respondi: <q>« Oÿl »,</q> et je le deschargai en tel maniere que par <w type="num">.III.</w> foiz il les mena en ma nef ou mes chevaus estoient. <milestone n="153" unit="paragraphe-Wailly"/> Endementres que je menoie ses gens, un chevalier qui estoit a mon seigneur Erart de Brene, qui avoit a non Plonquet, cuida descendre de la grant nef en la barge de cantiers, et la barge esloingna, et cheï en la mer et fu noyé.</p>
<!-- <pb n="75"/> -->
<pb n="76"/>
<p><milestone n="154" unit="paragraphe-Wailly"/> Quant je reving a ma nef, je mis en ma petite barge un escuier que je fiz chevalier, qui ot a non mon seigneur Hue de Wauquelour, et <w type="num">.II.</w> moult vaillans bachelers, dont l'un avoit non mon seigneur Villain de Versey et l'autre mon seigneur Guillaume de Danmartin, qui estoient en grief courine l'un vers l'autre, ne nulz n'en pooit faire la pez, car il s'estoient entrepris par les cheveus a la Moree. Et leur fiz pardonner leur maltalent et besier l'un l'autre, par ce que leur jurai sur sains que nous n'iriens pas a terre atout leur maltalent. <milestone n="155" unit="paragraphe-Wailly"/> Lors nous esmeumes pour aler a terre et venimes par delez la barge de cantiers de la grant nef le roy, la ou le roy estoit; et sa gent me commencerent a escrier, pour ce que nous alions plus tost que il ne fesoient, que je arivasse a l'ensaigne saint Denis, qui en aloit en un autre vaissel devant le roy; mes je ne les en cru pas, ainçois nous fiz ariver devant une grosse bataille de Turs, la ou il avoit bien <w type="num">.VI.</w> mille homes a cheval. <milestone n="156" unit="paragraphe-Wailly"/> Si tost comme il nous virent a terre, il vindrent ferant des esperons vers nous. Quant nous les veismes venir, nous fichames les pointes de nos escus ou sablon et le fust de nos lances ou sablon et les pointes vers eulz. Maintenant que il virent ainsi comme pour aler parmi les ventres, il tournerent ce devant darieres et s'en fouirent.</p>
<p><milestone n="157" unit="paragraphe-Wailly"/> Mon seigneur Baudouin de Reins, un preudomme, qui estoit descendu a terre, me manda par son escuier que je l'attendisse; et je li mandai que si feroie je moult volentiers, que tel preudomme comme il estoit devoit bien estre attendu a un tel besoing, dont il me sot bon gré toute sa vie. Avec li nous vindrent mille chevaliers; et soiés certain que quant je arrivé, je n'oz ne escuier ne chevalier ne varlet que je eusse amené avec moy de mon paÿs, et si ne m'en lessa pas Dieu a aidier.</p>
<p><milestone n="158" unit="paragraphe-Wailly"/> A nostre main senestre ariva le conte de Japhe, qui estoit cousin germain le conte de Monbeliart, et du lignage de Joinville. Ce fu celi qui plus noblement ariva, car sa galie ariva toute peinte dedens mer et dehors a escussiaus de ses armes, les queles armes sont d'or a une croiz de gueules
<!-- <pb n="77"/> -->
<pb n="78"/>
patee. Il avoit bien <w type="num">.CCC.</w> nageurs en sa galie, et a chascun de ses nageurs avoit une targe de ses armes, et a chascune targe avoit un pennoncel de ses armes batu a or. 
<milestone n="159" unit="paragraphe-Wailly"/> Endementieres que il venoient, il sembloit que la galie volast, par les nageurs qui la contreingnoient aus avirons, et sembloit que foudre cheïst des ciex au bruit que les pennonciaus menoient, et que les nacaires, les tabours et les cors sarrazinnois menoient qui estoient en sa galie. Si tost comme la galie fu ferue ou sablon si avant comme l'en l'i pot mener, et il et ses chevaliers saillirent de la galie moult bien armez et moult bien atirez, et se vindrent arranger de coste nous. <milestone n="160" unit="paragraphe-Wailly"/> Je vous avoie oublié a dire que quant le conte de Japhe fu descendu, il fist tantost tendre ses trez et ses paveillons. Et si tost comme les Sarrazins les virent tendus, il se vindrent touz assembler devant nous et revindrent ferant des esperonz ainsi comme pour nous courre sus; et quant il virent que nous ne fuirions pas, il s'en ralerent tantost arieres.</p>
<p><milestone n="161" unit="paragraphe-Wailly"/> A nostre main destre, bien le tret a une grant arbalestree, ariva la galie la ou l'enseigne saint Denis estoit; et ot un Sarrazin, quant il furent arivez, qui se vint ferir entre eulz, ou pour ce que il ne pot son cheval tenir ou pour ce que il cuidoit que les autres le deussent suivre; mes il fu tout decopé.</p>
<p><milestone n="162" unit="paragraphe-Wailly"/> Quant le roy oÿ dire que l'enseigne saint Denis estoit a terre, il en ala grant pas parmi son vessel, ne onques pour le legat qui estoit avec li ne le voult lessier, et sailli en la mer, dont il fu en yaue jusques aus esseles, et ala l'escu au col et le heaume en la teste et le glaive en la main jusques a sa gent, qui estoient sur la rive de la mer. Quant il vint a terre et il choisi les Sarrazins, il demanda quele gent s'estoient, et en li dit que c'estoient Sarrazins. Et il mist le glaive desous s'esselle et l'escu devant li, et eust couru sus aus Sarrazins se ses preudeshomes qui estoient avec li li eussent souffert.</p>
<p><milestone n="163" unit="paragraphe-Wailly"/> Les Sarrazins envoierent au soudanc par coulons messagiers, 
<!-- <pb n="79"/> -->
<pb n="80"/>
par <w type="num">.III.</w> foiz, que le roy estoit arivé, que onques message n'en orent pour ce que le soudanc estoit en sa maladie; et quant il virent ce il cuidierent que le soudanc feust mort et lessierent Damiete. Le roy y envoia savoir par un messager chevalier. Le chevalier s'en vint au roy et dit que il avoit esté dedans les mesons au soudanc et que c'estoit voir. Lors envoia querre le roy le legat et touz les prelas de l'ost, et chanta l'en hautement TE DEUM LAUDAMUS. Lors monta le roy et nous touz, et nous alames loger devant Damiete. 
<milestone n="164" unit="paragraphe-Wailly"/> Mal apertement se partirent les Turs de Damiete quant il ne firent coper le pont, qui estoit de nez, qui grant destourbier nous eust fait; et grant doumage nous firent au partir de ce que il bouterent le feu en la fonde, la ou toutes les marcheandises estoient et tout l'avoir de poiz. Aussi avint de ceste chose comme qui avroit demain bouté le feu, dont Dieu le gart, a Petit Pont de Paris.</p>
<p><milestone n="165" unit="paragraphe-Wailly"/> Or disons dont que grant grace nous fist Dieu le tout puissant quant il nous deffendi de mort et de peril a l'ariver, la ou nous arivames a pié et courumes sus a nos ennemis, qui estoient a cheval.</p>
<p>Grant grace nous fist Notre Seigneur de Damiete que il nous delivra, la quele nous ne deussions pas avoir prise sanz affamer; et ce poons nous veoir tout cler pour ce que par affamer la prist le roy Jehan au tens de nos peres.</p>
<p><milestone n="166" unit="paragraphe-Wailly"/> Autant peut dire Nostre Seigneur de nous comme il dit des filz Israel, la ou il dit: ET PRO NICHILO HABUERUNT TERRAM DESIDERABILEM. Et que dit aprés ? Il dist que il oublierent Dieu, qui sauvez les avoit; et comment nous l'oubliames vous diré je ci aprés.</p>
<p><milestone n="167" unit="paragraphe-Wailly"/> Je vous prenré premierement au roy, qui manda querre ses barons, les clers et les laiz, et leur requist que il li aidassent a conseiller comment l'en departiroit ce que l'en avoit gaaingné en la ville. Le patriarche fu le premier qui parla, et dit ainsi: <q>« Sire, il me semble que il iert bon que vous retenez les
<!-- <pb n="81"/> -->
<pb n="82"/>
formens et les orges et les ris et tout ce de quoy en peut vivre, pour la ville garnir, et face l'en crier en l'ost que touz les autres meubles feussent aportez en l'ostel au legat sur peinne de escommeniement ».</q> A ce conseil s'acorderent touz les autres barons. Or avint ainsi que tout le mueble que l'en apporta a l'ostel le legat ne monterent que a <w type="num">.VI.</w> mille livres.
</p>
<p><milestone n="168" unit="paragraphe-Wailly"/> Quant ce fu fait, le roy et les barons manderent querre mon seigneur Jehan de Waleri, le preudomme, et il distrent ainsi: <q>« Sire de Waleri, dit le roy, nous avons acordé que le legat vous baillera les <w type="num">.VI.</w> mile livres a departir la ou vous cuiderés que il soit miex. - Sire, fist le preudomme, vous me faites grant honeur, la vostre merci. Mez ceste honeur et ceste offre que vous me faites ne prenré je pas, se Dieu plet, car je desferoie les bones coustumes de la sainte Terre, qui sont teles car quant l'en prent les cités des ennemis, des biens que l'en treuve dedans le roy en doit avoir le tiers et les pelerins en doivent avoir les <w type="num">.II.</w> pars; <milestone n="169" unit="paragraphe-Wailly"/> et ceste coustume tint bien le roy Jehan quant il prist Damiete. Et ainsi comme les anciens dient, les roys de Jerusalem qui furent devant le roy Jehan tindrent bien ceste coustume. Et se il vous plet que vous me weillez bailler les <w type="num">.II.</w> pars de fourmens et des orges, des ris et des autres vivres, je me entremetrai volentiers pour departir aus pelerins ».</q> Le roy n'ot pas conseil du faire, et ainsi demoura la besoigne, dont mainte gent se tindrent mal a paié de ce que le roy desfit les bones coustumes anciennes.</p>
<p><milestone n="170" unit="paragraphe-Wailly"/> Les gens le roy, qui deussent debonnerement les gens retenir, leur loerent les estaus pour vendre leur danrees aussi chiers, si comme l'en disoit, comme il porent, et pour ce la renommee couru en estranges terres, dont maint marcheant lessierent a venir en l'ost.</p>
<p>Les barons, qui deussent garder le leur pour bien emploier en lieu et en tens, se pristrent a donner les grans mangers et les outrageuses viandes.</p>
<!-- <pb n="83"/> -->
<pb n="84"/>
<p><milestone n="171" unit="paragraphe-Wailly"/> Le commun peuple se prist aus foles femmes, dont il avint que le roy donna congié a tout plein de ses gens quant nous revenimes de prison. Et je li demandé pour quoi il avoit ce fait, et il me dit que il avoit trouvé de certein que au giet d'une pierre menue entour son paveillon tenoient cil leur bordiaus a qui il avoit donné congié, et ou temps du plus grant meschief que l'ost eust onques esté.</p>
<p><milestone n="172" unit="paragraphe-Wailly"/> Or revenons a nostre matiere, et disons ainsi que un pou aprés ce que nous eussions pris Damiete vindrent devant l'ost toute la chevalerie au soudanc et assistrent nostre ost par devers la terre. Le roy et toute la chevalerie s'armerent. Je tout armé alai parler au roy et le trouvé tout armé, seant sus une forme, et des preudommes chevaliers qui estoient de sa bataille avec li touz armés. Je li requis qu'il voulsist que je et ma gent alissiens jusques hors de l'ost pour ce que les Sarrazins ne se ferissent en nos heberges. Quant mon seigneur Jehan de Biaumont oÿ ma requeste, il m'escria moult fort et me commanda de par le roy que je ne me partisse de ma herberge jusques a tant que le roy le me commenderoit. <milestone n="173" unit="paragraphe-Wailly"/> Les preudeshomes chevaliers qui estoient avec le roy vous ai je ramenteu pour ce que il en y avoit avec li <w type="num">.VIII.</w>, touz bons chevaliers qui avoient eu pris d'armes desa mer et dela, et tiex chevaliers soloit l'en appeler bons chevalier. Le non de ceulz qui estoient chevaliers entour le roy sont tiex: mon seigneur Geffroy de Sargines, mon seigneur Mahi de Marley, mon seigneur Phelippe de Nanteul, mon seigneur Hymbert de Biaujeu, connestable de France, qui n'estoit pas la, ainçois estoit au dehors de l'ost, entre li et le mestre des arbalestriers, atout le plus des serjans a armes le roy, a garder nostre ost, que les Turs n'i feissent doumage. <milestone n="174" unit="paragraphe-Wailly"/> Or avint que mon seigneur Gauchier d'Autreche se fist armer en son paveillon de touz poins. Et quant il fu monté sus son cheval, l'escu au col, le hyaume en la teste, il fist lever les pans de son paveillon et feri des esperons pour aler aus Turs; et au partir que il fist de son paveillon tout seul, toute sa mesnie escria a haulte voix: <q>« Chasteillon ! »</q> Or
<!-- <pb n="85"/> -->
<pb n="86"/>
avint ainsi que avant que il venist aus Turs, il chaï et son cheval li vola parmi le cors, et s'en ala le cheval couvert de ses armes a nos ennemis, pour ce que le plus des Sarrazins estoient montez sur jumens, et pour ce trait le cheval aus Sarrazins. 
<milestone n="175" unit="paragraphe-Wailly"/> Et nous conterent ceulz qui le virent que <w type="num">.IIII.</w> Turs vindrent par le seigneur Gaucher, qui se gisoit par terre, et au passer que il fesoient par devant li li donnoient grant cops de leur maces la ou il gisoit. La le rescourent le connestable de France et pluseurs des sergans le roy avec li, qui le ramenerent par les bras jusques a son paveillon. Quant il vint la il ne pot parler. Pluseurs des cyrurgiens et des phisiciens de l'ost alerent a li, et pour ce que il leur sembloit que il n'i avoit point de peril de mort, il le firent seigner des <w type="num">.II.</w> bras. <milestone n="176" unit="paragraphe-Wailly"/> Le soir tout tart me dit mon seigneur Aubert de Narcy que nous l'alissons veoir, pour ce que nous ne l'avions encore veu, et estoit home de grant non et de grant valeur. Nous entrames en son paveillon, et son chamberlanc nous vint a l'encontre pour ce que nous alissiens belement et pour ce que nous ne esveillissiens son mestre. Nous le trouvames gisant sus couvertouers de menu ver, et nous traïmes tout souef vers li et le trouvames mort. Quant en le dit au roy, il respondi que il n'en vourroit mie avoir tiex mil, puis que il ne vousissent ouvrer de son commandement aussi comme il avoit fait.</p>
<p><milestone n="177" unit="paragraphe-Wailly"/> Les Sarrazins a pié entroient toutes les nuiz en l'ost et occioient les gens la ou il les trouvoient dormans. Dont il avint que il occistrent la gaite au seigneur de Courtenay et le lesserent gisant sur une table et li coperent la teste et l'emporterent; et ce firent il pour ce que le soudanc donnoit de chascune teste des crestiens un besant d'or. <milestone n="178" unit="paragraphe-Wailly"/> Et ceste persecucion avenoit pour ce que les batailles guetoient chascun a son soir l'ost a cheval; et quant les Sarrazins vouloient entrer en l'ost, il attendoient tant que la frainte des chevaus et des batailles estoient passees, si se metoient en l'ost par darieres les dos des chevaus et rissoient avant que jours feust. Et pour ce ordena le roy que les batailles qui soloient guietier a cheval guieteroient a pié, si que tout l'ost estoit asseur de nos gens qui guietoient, 
<!-- <pb n="87"/> -->
<pb n="88"/>
pour ce que il estoient espandu en tel maniere que l'un touchoit a l'autre.
</p>
<p><milestone n="179" unit="paragraphe-Wailly"/> Aprés ce que ce fu fait, le roy ot conseil que il ne partiroit de Damiete jusques a tant que son frere le conte de Poitiers seroit venu, qui amenoit l'ariere ban de France. Et pour ce que les Sarrazins ne se ferissent parmi l'ost a cheval, le roys fist clorre tout l'ost de grans fossés; et sus les fossés gaitoient arbalestriers touz les soirs et serjans, et aus entrees de l'ost aussi.</p>
<p><milestone n="180" unit="paragraphe-Wailly"/> Quant la Saint Remy fu passee, que en n'oÿ nulles nouvelles du conte de Poitiers, dont le roy et touz ceulz de l'ost furent a grant messaise, car il doutoient que aucun meschief ne li feust avenu, lors je ramentu le legat comment le dien de Malrut nous avoit fait faire <w type="num">.III.</w> processions en la mer par <w type="num">.III.</w> samedis, et devant le tiers samedi nous arivames en Cypre. Le legat me crut et fist crier les <w type="num">.III.</w> processions en l'ost par <w type="num">.III.</w> samedis. <milestone n="181" unit="paragraphe-Wailly"/> La premiere procession commença en l'ostel du legat, et alerent au moustier Nostre Dame en la ville, le quel moustier estoit fait en la mahommerie des Sarrazins, et l'avoit le legat dedié en l'onneur de la Mere Dieu. Le legat fist le sermon par <w type="num">.II.</w> samedis. La fu le roy et les riches homes de l'ost, aus quiex le legat donna grant pardon.</p>
<p><milestone n="182" unit="paragraphe-Wailly"/> Dedans le tiers samedi vint le conte de Poitiers. Et ne fu pas mestier que il feust avant venu, car dedans les <w type="num">.III.</w> samedis fu si grant baquenas en la mer devant Damiete que il y ot bien <w type="num">.XII.</w> vins vessiaus que grans que petiz brisiez et perdus, atout les gens qui estoient dedans noyez et perdus; dont se le conte de Poitiers feust avant venu, et il et sa gent eussent esté touz confoundus.</p>
<p><milestone n="183" unit="paragraphe-Wailly"/> Quant le conte de Poitiers fu venu, le roy manda touz ses barons de l'ost pour savoir quel voie il tendroit, ou en Alixandre ou en Babiloine. Dont il avint ainsi que le bon conte
<!-- <pb n="89"/> -->
<pb n="90"/>
Pierre de Bretaingne et le plus des barons de l'ost s'acorderent que le roy alast assieger Alixandre, pour ce que devant la ville avoit bon port, la ou les nez arriveroient qui aporteroient les viandes en l'ost. A ce fu le conte d'Artois contraire, et dit ainsi que il ne s'acorderoit ja que en alast mais que en Babiloine, pour ce que c'estoit le chief de tout le royaume d'Egypte; et dit ainsi que qui vouloit tuer la serpent, il li devoit premier esquacher le chief. Le roy lessa touz les autres conseulz de ses barons et se tint au conseil de son frere.
</p>
<p><milestone n="184" unit="paragraphe-Wailly"/> En l'entré des Advens se esmut le roy et l'ost pour aler vers Babiloine, ainsi comme le conte d'Artois l'avoit loé. Assez prés de Damiete trouvames un flum qui issoit de la grant riviere, et fu ainsi acordé que l'ost sejourna un jour pour boucher le dit braz, par quoy en peust passer. La chose fu faite assez legierement, car l'en boucha le dit bras rez a rez de la grant riviere en sorte que l'eaue se tourna assez legierement avecques la grant riviere. A ce flum passer envoia le soudanc <w type="num">.V<hi rend="exp">C</hi>.</w> de ses chevaliers les miex montez que il pot trouver en tout son host pour hardier l'ost le roy, pour delaier nostre alee.</p>
<p><milestone n="185" unit="paragraphe-Wailly"/> Le jour de la Saint Nicholas commenda le roy que il s'atirassent pour chevaucher, et deffendi que nulz ne feust si hardi que il poinsist a ces Sarrazins qui venus estoient. Or avint que quant l'ost s'esmut pour chevaucher et les Turs virent que l'en ne poindroit pas a eulz et sorent par leur espies que le roy l'avoit deffendu, il s'enhardirent et assemblerent aus Templiers, qui avoient la premiere bataille. Et l'un des Turs porta un chevalier du Temple a terre tout devant les piez du cheval frere Renaut de Bichiers, qui estoit lors marechal du Temple. <milestone n="186" unit="paragraphe-Wailly"/> Quant il vit ce, il escria a ses freres: <q>« Or a eulz de par Dieu, car ce ne pourroie je plus soufrir. »</q> Il feri des esperons et tous ceulx de l'ost aussi. Les chevaus a nos gens estoient frez et les chevaus aus Turs estoient ja foulez, dont je oÿ recorder que nul n'en y avoit eschapé que touz ne feussent mort, et pluseurs d'eulz en estoient entré ou flum et furent noyé.</p>
<!-- <pb n="91"/> -->
<pb n="92"/>
<p><milestone n="187" unit="paragraphe-Wailly"/> Il nous couvient premierement parler du flum qui vient en Egypte et de Paradis terrestre; et ces choses vous ramentoif je pour vous fere entendant aucunes choses qui affierent a ma matiere. Ce fleuve est divers de toutes autres rivieres, car quant plus viennent les autres rivieres aval et plus y chieent de petites rivieres et de petiz ruissiaus, et en ce flun n'en chiet nulles; ainçois avient ainsi que il vient tout en un chanel jusques en Egypte, et lors gete de li sept branches qui s'espandent parmi Egypte. <milestone n="188" unit="paragraphe-Wailly"/> Et quant ce vient aprés la Saint Remy, les <w type="num">.VII.</w> rivieres s'espandent par le païs et cuevrent les terres pleinnes; et quant elles se retraient, les gaaingneurs vont chascun labourer en sa terre a une charue sanz rouelles, de quoy il sement dedens la terre les fourmens, les orges, les comminz, le ris, et viennent si bien que nulz n'i savroit qu'amender. Ne ne scet l'en dont celle creue vient mez que de la volenté Dieu; et se ce n'estoit, nulz biens ne venroient ou païs, pour la grant chaleur du solleil, qui ardroit tout pour ce que il ne pluet nulle foiz ou paÿz. Le flum est touzjours trouble, dont ceulz du païs qui boire en welent vers le soir le prennent et esquachent <w type="num">.IIII.</w> amandes ou quatre feves, et l'endemain est si bone a boire que riens n'i faut. <milestone n="189" unit="paragraphe-Wailly"/> Avant que le flum entre en Egypte, les gens qui ont acoustumé a ce faire getent leur roys desliees parmi le flum au soir; et quant ce vient au matin, si treuvent en leur royz cel avoir de poiz que l'en aporte en ceste terre, c'est a savoir ginginbre, rubarbe, lignaloecy et canele. Et dit l'en que ces choses viennent de Paradis terrestre, que le vent abat des arbres qui sont en Paradis, aussi comme le vent abat en la forest en cest païs le bois sec; et ce qui chiet du bois sec ou flum nous vendent les marcheans en ce païz. L'yaue du flum est de tel nature que quant nous la pendion en poz de terre blans que l'en fet ou païs aus cordes de nos paveillons, l'yaue devenoit ou chaut du jour aussi froide comme de fonteinne. <milestone n="190" unit="paragraphe-Wailly"/> Il disoient ou païs que le soudanc de Babiloine avoit mainte foiz essaié dont le flum venoit; et y envoioit gens qui portoient une maniere de pains que l'en appelle bequis, pour ce que il sont cuis par <w type="num">.II.</w> foiz, et de ce pain vivoient tant que il revenoient arieres
<!-- <pb n="93"/> -->
<pb n="94"/>
au soudanc. Et raportoient que il avoient cerchié le flum et que il estoient venus a un grant tertre de roches taillees, la ou nulz n'avoit pooir de monter; de ce tertre cheoit le flum, et leur sembloit que il y eust grant foison d'arbres en la montaigne en haut; et disoient que il avoient trouvé merveilles de diverses bestes sauvages et de diverses façons, lyon, serpens, oliphans, qui les venoient regarder dessus la riviere de l'yaue aussi comme il aloient amont.
</p>
<p><milestone n="191" unit="paragraphe-Wailly"/> Or revenons a nostre premiere matiere et disons ainsi que quant le flum vient en Egypte, il gete ses branches aussi comme j'é ja dit devant. L'une de ses branches va en Damiete, l'autre en Alixandre, la tierce a Tenis, la quarte a Raxi. Et a celle branche qui va a Rexi vint le roy de France atout son ost et si se logea entre le fleuve de Damiette et celuy de Rexi; et toute la puissance du soudan se logerent sur le fleuve de Rexi, d'autre part par devant nostre ost pour nous deffendre le passage, la quele chose leur estoit legiere, car nulz ne pooit passer la dite yaue par devers eulz se nous ne la passions a nou.</p>
<p><milestone n="192" unit="paragraphe-Wailly"/> Le roy ot conseil que il feroit faire une chauciee parmi la riviere pour passer vers les Sarrazins. Pour garder ceulz qui ouvroient a la chauciee et fist faire le roy <w type="num">.II.</w> beffrois, que l'en appelle chas chastiaus, car il avoit <w type="num">.II.</w> chastiaus devant les chas et <w type="num">.II.</w> massons darieres les chastiaus pour couvrir ceulz qui guieteroient, pour les cops des engins aus Sarrazins, les quiex avoient <w type="num">.XVI.</w> engins touz drois. <milestone n="193" unit="paragraphe-Wailly"/> Quant nous venimes la, le roy fist faire <w type="num">.XVIII.</w> engins, dont Jocelin de Cornaut estoit mestre engingneur. Nos engins getoient au leur et les leurs aus nostres, mes onques n'oÿ dire que les nostres feissent biau cop. Les freres le roy guitoient de jours et nous li autre chevalier guieton de nuit les chaz. Nous venimes la semainne devant Nouel. <milestone n="194" unit="paragraphe-Wailly"/> Maintenant que les chaz furent faiz, l'en emprist a fere la chauciee, et pour ce que li roy ne vouloit que les Sarrazins blesassent ceulz qui portoient la terre, les quiex traioient a nous de visee parmi le flum. A celle chauciee faire furent aveuglez le roy et touz les barons de l'ost; car pour ce que
<!-- <pb n="95"/> -->
<pb n="96"/>
il avoient bouché l'un des bras du flum, aussi comme je vous ai dit devant, le quel firent legierement pour ce que il pristrent a boucher la ou il partoit du grant flum, et par cesti fait cuidierent il boucher le flum de Raxi, qui estoit ja parti du grant fleuve bien demi lieue aval. 
<milestone n="195" unit="paragraphe-Wailly"/> Et pour destourber la chauciee que le roy fesoit, les Sarrazins fesoient fere caves en terre par devers leur ost; et si tost comme le flum venoit aus caves, le flum se flatissoit es caves dedens et refaisoit une grant fosse; dont il avenoit ainsi que tout ce que nous avions fait en <w type="num">.III.</w> semainnes, il nous desfesoient tout en un jour pour ce que tout ce que nous bouchions du flum devers nous il relargissoient devers eulz pour les caves que il fesoient.</p>
<p><milestone n="196" unit="paragraphe-Wailly"/> Pour le soudanc qui estoit mort et de la maladie que il prist devant Hamant la cité, il avoient fait chevetain d'un Sarrazin qui avoit a non Scecedinc, le filz au seic. L'en disoit que l'emperiere Ferris l'avoit fait chevalier. Celi manda a une partie de sa gent que il venissent assaillir nostre ost par devers Damiete; et il si firent, car il alerent passer a une ville qui est sus le flum de Rixi, qui a non Sormesac. Le jour de Noel, moy et mes chevaliers mangions avec mon seigneur Pierre d'Avalon. Tandis que nous mangion, il vindrent ferant des esperons jusques a nostre ost et occistrent pluseurs povres gens qui estoient alez aus chans a pié. Nous nous alames armer. <milestone n="197" unit="paragraphe-Wailly"/> Nous ne sceumes onques si tost revenir que nous trouvames mon seigneur Perron, nostre oste, qui estoit au dehors de l'ost, qui en fu alé aprés les Sarrazins. Nous ferimes des esperons aprés et les rescousismes aus Sarrazins, qui l'avoient tiré a terre, et li et son frere, le seigneur du Val, arieres en remenames en l'ost. Les Templiers, qui estoient venus au cri, firent l'ariere garde bien et hardiement. Les Turs nous vindrent hardoiant jusques en nostre ost; pour ce commanda le roy que l'en cloussit nostre ost de fossés par devers Damiete depuis le fleuve de Damiete jusques au flum de Rexi.</p>
<p><milestone n="198" unit="paragraphe-Wailly"/> Scecedins, que je vous ai devant nommé, le chievetain
<!-- <pb n="97"/> -->
<pb n="98"/>
des Turs, se estoit le plus prisié de toute la paennime. En ses banieres portoit les armes l'empereur qui l'avoit fait chevalier. Sa baniere estoit bandee; en une des bandes estoient les armes l'empereur qui l'avoit fait chevalier; en l'autre estoient les armes le soudanc de Halape; en l'autre bande estoient les au soudanc de Babiloine. 
<milestone n="199" unit="paragraphe-Wailly"/> Son non estoit Secedin, le filz seic, ce vaut autant a dire comme « le veel, le filz au veel ». Son non tenoient il a moult grant chose en la paiennime, car ce sont les gens ou monde qui plus honneurent gens anciennes, puis que il est ainsi que Dieu les a gardés de vilain reproche jusques en leur vieillesce. Secedin, ce vaillant Turc, aussi comme les espies le roy le raporterent, se vanta que il mangeroit le jour de la feste saint Sebastien es paveillons le roy.</p>
<p><milestone n="200" unit="paragraphe-Wailly"/> Le roy, qui sot ces choses, atira son host en tel maniere que le conte d'Artois, son frere, garderoit les chaz et les engins; le roy et le conte d'Anjou, qui puis fu roy de Cecile, furent establiz a garder l'ost par devers Babiloinne; et le conte de Poitiers et nous de Champaingne garderions l'ost par devers Damiete. Or avint ainsi que le prince des Turs devant nommé fist passer sa gent en l'ille qui est entre le flum de Damiete et le flum de Rexi, la ou nostre ost estoit logié, et fist ranger ses batailles des l'un des fleuves jusques a l'autre. <milestone n="201" unit="paragraphe-Wailly"/> A celle gent assembla le roy de Sezile et les desconfist; moult en y ot de noiez en l'un fleuve et en l'autre; et toute voies en demoura il grant partie aus quiex en n'osa assembler pour ce que les engins des Sarrazins getoient parmi les <w type="num">.II.</w> fleuves a noz gens. A l'assembler que le roy de Cezile fist aus Turs, le conte Gui de Forez tresperça l'ost des Turs a cheval, et assembla li et ses chevaliers a une bataille de Sarrazins serjans qui le porterent a terre; et ot la jambe brisiee, et <w type="num">.II.</w> de ses chevaliers le ramenerent par les bras. A grant peinne firent traire le roy de Sezile du peril la ou il estoit, et moult fu prisié de celle journee.</p>
<p><milestone n="202" unit="paragraphe-Wailly"/> Les Turs vindrent au conte de Poitiers et a nous, et nous leur courumes sus et les chassames grant piesce; de
<!-- <pb n="99"/> -->
<pb n="100"/>
leur gens y ot occis, et revenimes sanz perdre. 
<milestone n="203" unit="paragraphe-Wailly"/> Un soir avint, la ou nous guietions les chas chastiaus de nuit, que il nous amenerent un engin que l'en appele perriere, ce que il n'avoient encore fait, et mistrent le feu gregoiz en la fonde de l'engin. Quant mon seigneur Gautier de Cureil, le bon chevalier, qui estoit avec moy, vit ce, il nous dit ainsi:<milestone n="204" unit="paragraphe-Wailly"/> <q>« Seigneurs, nous sommes ou plus grant peril que nous feussions onques mais, car se il ardent nos chastiaus et nous demourons, nous sommes perdu et ars; et se nous lessons nos deffenses que l'en nous a baillees a garder, nous sonmes honnis: dont nulz de cest peril ne nous peut deffendre fors que Dieu. Si vous loe et conseille que toutes les foiz que il nous geteront le feu, que nous nous metons a coutes et a genoulz, et prions Nostre Seigneur que il nous gete de ce peril. »</q> <milestone n="205" unit="paragraphe-Wailly"/> Si tost comme il geterent le premier cop, nous nous meismes a coutes et a genoulz ainsi comme il nous avoit enseigné. Le premier cop que il geterent vint entre nos <w type="num">.II.</w> chas chastelz et chaï en la place devant nous que l'ost avoit fait pour boucher le fleuve. Nos esteingneurs furent appareillé pour estaindre le feu; et pour ce que les Sarrazins ne pooient trere a eulz, pour les <w type="num">.II.</w> eles des paveillons que le roy y avoit fait fere, il traioient tout droit vers les nues, si que li pylet leur cheoient tout droit vers eulz. <milestone n="206" unit="paragraphe-Wailly"/> La maniere du feu gregois estoit tele que il venoit bien devant aussi gros comme un tonnel de verjus, et la queue du feu qui partoit de li estoit bien aussi grant comme un grant glaive. Il fesoit tele noise au venir que il sembloit que ce feust la foudre du ciel; il sembloit un dragon qui volast par l'air. Tant getoit grant clarté que l'en veoit aussi clair parmi l'ost comme ce il feust jour, pour la grant foison du feu qui getoit la grant clarté. <w type="num">.III.</w> foiz nous geterent le feu gregois celi soir, et le nous lancerent <w type="num">.IIII.</w> fois a l'arbalestre a tour. <milestone n="207" unit="paragraphe-Wailly"/> Toutes les foiz que nostre saint roy ooit que il nous getoient le feu grejois, il s'en estoit en son lit et tendoit ses mains vers Nostre Seigneur et disoit en plourant: <q>« Biau Sire Diex, gardez moy ma gent ! »</q> Et je croi vraiement que ses prieres nous orent bien mestier au besoing. Le soir, toutes les foiz que le feu estoit cheu, il nous envoioit un de ses chamberlans pour savoir en quel point nous estions, et se
<!-- <pb n="101"/> -->
<pb n="102"/>
le feu nous avoit fait point de doumage. 
<milestone n="208" unit="paragraphe-Wailly"/> L'une des foiz que il nous geterent, si cheï encoste le chat chastel que les gens mon seigneur de Courtenay gardoient, et feri en la rive du flum. A tant es vous un chevalier qui avoit non l'Aubigoiz: <q>« Sire, fist il a moy, se vous ne nous aidiés, nous sonmes touz ars; car les Sarrazins ont tant trait de leur pylés que il a aussi comme une grant haye qui vient ardant vers nostre chastel. »</q> Nous saillimes sus et alames la et trouvames que il disoit voir. Nous esteingnimes le feu, et avant que nous l'eussions estaint, nous chargerent les Sarrazins touz de pylés que il traioient au travers du flum.</p>
<p><milestone n="209" unit="paragraphe-Wailly"/> Les freres le roy gaitoient les chas chastiaus de jour et montoient ou chastel en haut pour traire aus Sarrazins des arbalestres de quarriaus qui aloient parmi l'ost aus Sarrazins. Or avoit le roy ainsi atiré que quant le roy de Sezile guietoit de jour les chas chastiaus, et nous les devions guieter de nuit. Celle journee que le roy de Cezille guieta de jour et nous devions guieter la nuit et nous estions en grant messaise de cuer pour ce que les Sarrazins avoient tout confroissié nos chas chastiaus, les Sarrazins amenerent la perriere de grant jour, ce que il n'avoient encore fet que de nuit, et geterent le feu gregois en nos chas chastiaus. <milestone n="210" unit="paragraphe-Wailly"/> Leur engins avoient si acouplez aus chauciees que l'ost avoit fait pour boucher le flum que nulz n'osoit aler aus chas chastiaus pour les engins qui getoient les grans pierres et cheoient en la voie, dont il avint ainsi que nos <w type="num">.II.</w> chastiaus furent ars. Dont le roy de Sezile estoit si hors du sens que il se vouloit aler ferir ou feu pour estaindre; et ce il en fu couroucié, je et mes chevaliers en loames Dieu, car se nous eussiens guietié le soir nous eussions esté touz ars.</p>
<p><milestone n="211" unit="paragraphe-Wailly"/> Quant le roy vit ce, il envoia querre touz les barons de l'ost et leur pria que chascun li donnast du merrien de ses nez pour faire un chat pour boucher le flum; et leur moustra que il veoient bien que il n'i avoit boiz dont en le peut faire se ce n'estoit du merrien des nez qui avoient amené nos harnois
<!-- <pb n="103"/> -->
<pb n="104"/>
amont. Il en donnerent ce que chascun voult; et quant ce chat fu fait, le merrien fu prisé a <w type="num">.X.</w> mille livres et plus.
</p>
<p><milestone n="212" unit="paragraphe-Wailly"/> Le roy attira ainsi que l'en ne bouteroit le chat avant en la chauciee jusques a tant que le jour venroit que le roy de Sezile devoit guitier, pour restorer la mescheance des autres chas chastiaus qui furent ars a son guiet. Ainsi comme l'en l'ot atiré, ainsi fu fait; car si tost comme le roy de Sezile fu venu a son gait, il fist bouter le chat jusques au lieu la ou les <w type="num">.II.</w> autres chas chastiaus avoient esté ars. <milestone n="213" unit="paragraphe-Wailly"/> Quant les Sarrazins virent ce, il atirerent que touz leurs <w type="num">.XVI.</w> engins geteroient sur la chauciee la ou le chat estoit venu. Et quant il virent que nostre gent redoutoient a aler au chat pour les pierres des engins qui cheoient sur la chauciee par ou le chat estoit venu, il amenerent la perriere et geterent le feu grejois ou chat et l'ardirent tout. Ceste grant courtoisie fist Dieu a moy et a mes chevaliers, car nous eussions le soir gueté en grant peril, aussi comme nous eussiens fait a l'autre guiet dont je vous ai parlé devant.</p>
<p><milestone n="214" unit="paragraphe-Wailly"/> Quant le roy vist ce, il manda touz ses barons pour avoir conseil. Or acorderent entre eulz que il n'avroient pooir de faire chauciee par quoy il peussent passer par devers les Sarrazins, pour ce que nostre gent ne savoient tant boucher d'une part comme il en desbouchoient d'autre. <milestone n="215" unit="paragraphe-Wailly"/> Lors dit le connestable mon seigneur Hymbert de Biaujeu au roy que un Beduyn estoit venu, qui li avoit dit que il enseigneroit un bon gué mes que l'en li donnast <w type="num">.V<hi rend="exp">C</hi>.</w> besans. Le roy dist que il s'acordoit que en li donnast mes que il tenist verité de ce que il prometoit. Le connestable en parla au Beduyn, et il dit que il nen enseigneroit ja gué se l'en ne li donnoit les deniers avant. Acordé fu que l'en les li bailleroit, et donnés li furent.</p>
<p><milestone n="216" unit="paragraphe-Wailly"/> Le roy atira que le duc de Bourgoingne et les riches
<!-- <pb n="105"/> -->
<pb n="106"/>
homes d'outre mer qui estoient en l'ost guieteroient l'ost pour ce que l'en n'i feist doumage, et que le roy et ses <w type="num">.III.</w> freres passeroient au gué la ou le Beduyn devoit enseigner. Ceste emprise fu atiree a passer le jour de Quaresme prenant, a la quele journee nous venimes au gué le Beduyn. Aussi comme l'aube du jour apparoit, nous nous atirames de touz poins. Et quant nous feumes atirés, nous en alames ou flum, et furent nos chevaus a nou. Quant nous feumes alés jusques en mi le flum, si trouvames terre la ou nos chevaus pristrent pié. Et sur la rive du flun trouvames bien <w type="num">.III<hi rend="exp">C</hi>.</w> Sarrazins touz montez sur leur chevaus. 
<milestone n="217" unit="paragraphe-Wailly"/> Lors diz je a ma gent: <q>« Seigneurs, ne regardez qu'a main senestre; pour ce que chascun i tire, les rives sont moillees et les chevaus leur cheent sur les cors et les noient. »</q> Et il estoit bien voir que il en y ot des noiés au passer; et entre les autres fu naié mon seigneur Jehan d'Orliens, qui portoit baniere a la wivre. Nous acordames en tel maniere que nous tournames encontremont l'yaue, et trouvames la voie essuyee et passames en tel maniere, la merci Dieu, que onques nul de nous n'i cheï; et maintenant que nous feumes passez, les Turs s'en fouirent.</p>
<p><milestone n="218" unit="paragraphe-Wailly"/> L'en avoit ordenné que le Temple feroit l'avant garde, et le conte d'Artois avroit la seconde bataille aprés le Temple. Or avint ainsi que si tost comme le conte d'Artois ot passé le flum, il et toute sa gent ferirent aus Turs qui s'en fuioient devant eulz. Le Temple li manda que il leur fesoit grant vileinnie quant il devoit aler aprés eulz et il aloit devant; et li prioient que il les lessast aler devant, aussi comme il avoit esté acordé par le roy. Or avint ainsi que le conte d'Artois ne leur osa respondre, pour mon seigneur Fourcaut du Merle qui le tenoit par le frain; et ce Fourcaut du Merle, qui moult estoit bon chevalier, n'oioit chose que les Templiers deissent au conte, pour ce que il estoit seurs; et escrioit: <q>« Or a eulz, or a eulz ! »</q> <milestone n="219" unit="paragraphe-Wailly"/> Quant les Templiers virent ce, il se penserent que il seroient honniz se il lessoient le conte d'Artois aler devant
<!-- <pb n="107"/> -->
<pb n="108"/>
eulz; si ferirent des esperons qui plus plus et qui miex miex, et chacerent les Turs, qui s'enfuioient devant eulz, tout parmi la ville de la Massourre jusques aus chans par devers Babiloine. Quant il cuiderent retourner arieres, les Turs leur lancerent trefz et merrien parmi les rues, qui estoient estroites. La fu mort le conte d'Artois, le sire de Couci que l'en appeloit Raoul, et tant des autres chevaliers que il furent esmé a <w type="num">.III<hi rend="exp">C</hi>.</w> Le Temple, ainsi comme le maistre le me dit depuis, y perdi <w type="num">.XIIII<hi rend="exp">XX</hi>.</w> homes armés, et touz a cheval.
</p>
<p><milestone n="220" unit="paragraphe-Wailly"/> Moy et mes chevaliers acordames que nous irions sus courre a pluseurs Turs qui chargoient leur harnois a main senestre en leur ost et leur courumes sus. Endementres que nous les chacions parmi l'ost, je resgardai un Sarrazin qui montoit sur son cheval; un sien chevalier li tenoit le frain. <milestone n="221" unit="paragraphe-Wailly"/> La ou il tenoit ses <w type="num">.II.</w> mains a sa selle pour monter, je li donné de mon glaive par desous les esseles et le getai mort. Et quant son chevalier vit ce, il lessa son seigneur et son cheval, et m'apoia, au passer que je fis, de son glaive entre les <w type="num">.II.</w> espaules et me coucha sur le col de mon cheval et me tint si pressé que je ne povoie traire m'espee que j'avoie ceinte. Si me couvint traire l'espee qui estoit a mon cheval; et quant il vit que j'oz m'espee traite, si tira son glaive a li et me lessa.</p>
<p><milestone n="222" unit="paragraphe-Wailly"/> Quant moy et mes chevaliers venimes hors de l'ost aus Sarrazins, nous trouvames bien <w type="num">.VIM.</w> Turs, par esme, qui avoient lessiees leur herberges et se estoient trait aus chans. Quant il nous virent, il nous vindrent sus courre, et occistrent mon seigneur Hugue de Trichastel, seigneur de Conflans, qui estoit avec moy a baniere. Moy et mes chevaliers ferimes des esperons et alames rescourre mon seigneur Raoul de Wanou, qui estoit avec moy, que il avoient tiré a terre. <milestone n="223" unit="paragraphe-Wailly"/> Endementieres que je en revenoie, les Turs m'apuierent de leur glaives. Mon cheval s'agenoilla pour le fez que il senti, et je en alé outre parmi les oreilles du cheval; et me resdresçai au plus tost que je peu, mon escu a mon col et m'espee en ma main. Et mon seigneur Erart de Severey, que Dieu absoille, qui
<!-- <pb n="109"/> -->
<pb n="110"/>
estoit entour moy, vint a moy et nous dit que nous nous treissions emprés une meson deffaite, et illec attenderions le roy qui venoit. Ainsi comme nous en alions a pié et a cheval, une grant route de Turs vint hurter a nous et me porterent a terre, et alerent par desus moy et volerent mon escu de mon col.
<milestone n="224" unit="paragraphe-Wailly"/> Et quant il furent outre passez, mon seigneur Erart de Syverey revint sur moy et m'enmena, et en alames jusques aus murs de la meson deffete; et illec revindrent a nous mon seigneur Hugues d'Escoz, mon seigneur Ferri de Loupey, mon seigneur Renaut de Menoncourt. Illec les Turs nous assailloient de toutes pars; une partie d'eulz entrerent en la meson deffete et nous piquoient de leur glaives par desus. Lors me dirent mes chevaliers que je les preisse par les frains, et je si fis, pour ce que les chevaus ne s'enfouissent. Et il se deffendoient des Turs si viguereusement car il furent loez de touz les preudommes de l'ost, et de ceulz qui virent le fait et de ceulz qui l'oïrent dire. <milestone n="225" unit="paragraphe-Wailly"/> La fu navré mon seigneur Hugue d'Escos de <w type="num">.III.</w> glaives ou visage, et mon seigneur Raoul et mon seigneur Ferri de Loupey d'un glaive parmi les espaules; et fu la plaie si large que le sanc li venoit du cors aussi come le bondon d'un tonnel. Mon seigneur Erart de Syverey fu feru d'une espee parmi le visage, si que le nez li cheoit sus le levre. Et lors il me souvint de mon seigneur saint Jaque: <q>« Biau sire saint Jaque, que j'ai requis, aidiés moy et secourez a ce besoing ! »</q> <milestone n="226" unit="paragraphe-Wailly"/> Maintenant que j'oi faite ma priere, mon seigneur Erart de Syverey me dit: <q>« Sire, se vous cuidiés que moy ne mes hers n'eussions reprouvier, je vous iroie querre secours au conte d'Anjou que je voi la enmi les chans. »</q> Et je li dis: <q>« Mesire Erart, il me semble que vous feriés vostre grant honeur se vous nous aliés querre aide pour nos vies sauver, car la vostre est bien en avanture. »</q> Et je disoie bien voir, car il fu mort de celle bleceure. Il demanda conseil a touz nos chevaliers qui la estoient, et touz li louerent ce que je li avoie loé. Et quant il oÿ ce, il me pria que je li lessasse aler son cheval, que je li tenoie par le frain avec les autres, et je si fiz. <milestone n="227" unit="paragraphe-Wailly"/> Au conte d'Anjou vint et li requist que il me venist secourre moy et mes chevaliers. Un riche homme qui estoit avec li li desloa, et le conte d'Anjou li dit que il feroit ce que mon chevalier li requeroit. Son frain tourna pour nous venir aidier, et pluseurs de ses serjans 
<!-- <pb n="111"/> -->
<pb n="112"/>
ferirent des esperons. Quant les Sarrazins les virent, si nous lessierent. Devant ces sergans vint mon seigneur Pierre de Alberive, l'espee ou poing, et quant il veit que les Sarrazins nous eurent lessiés, il courut sur tout plein de Sarrazins qui tenoient mon seigneur Raoul de Vaunou et le rescoÿ moult blecié.
</p>
<p><milestone n="228" unit="paragraphe-Wailly"/> La ou je estoie a pié et mes chevaliers, aussi blecié comme il est devant dit, vint le roy atoute sa bataille a grant noyse et a grant bruit de trompes et de nacaires, et se aresta sur un chemin levé. Mes onques si bel armé ne vi, car il paroit de sur toute sa gent des les espaules en amon, un heaume doré en son chief, une espee d'Alemaingne en sa main. <milestone n="229" unit="paragraphe-Wailly"/> Quant il fu la haresté, ses bons chevaliers que il avoit en sa bataille, que je vous ai avant nommez, se lancerent entre les Turs, et pluseurs des vaillans chevaliers qui estoient en la bataille le roy. Et sachiés que ce fu un tres biau fait d'armes, car nulz n'i traioit ne d'arc ne d'arbalestre, ainçois estoit le fereïs de maces et d'espees des Turs et de nostre gent, qui touz estoient mellez. Un mien escuier, qui s'en estoit fui atout ma baniere et estoit revenu a moy, me bailla un mien roncin flament sur quoy je monté, et me trais vers le roy tout coste a coste. <milestone n="230" unit="paragraphe-Wailly"/> Endementres que nous estiens ainsi, mon seigneur Jehan de Waleri, le preudome, vint au roy et li dit que il looit que il se traisist a main destre sur le flum, pour avoir l'aide du duc de Bourgoingne et des autres qui gardoient l'ost que nous avions lessié, et pour ce que ses serjans eussent a boire, car le chaut estoit ja grant levé. <milestone n="231" unit="paragraphe-Wailly"/> Le roy commanda a ses serjans que il li alassent querre ses bons chevaliers que il avoit entour li de son conseil, et les nomma touz par leur non. Les serjans les alerent querre en la bataille, ou le hutin estoit grant d'eulz et des Turs. Il vindrent au roy, et leur demanda conseil; et il distrent que mon seigneur Jehan de Waleri le conseilloit moult bien. Et lors commanda le roy au gonfanon saint Denis et a ses banieres qu'il se traisissent a main destre vers le flum. A l'esmouvoir l'ost le roy rot grant
<!-- <pb n="113"/> -->
<pb n="114"/>
noise de trompes et de nacaires et de cors sarrazinnois. 
<milestone n="232" unit="paragraphe-Wailly"/> Il n'ot guieres alé quant il ot pluseurs messages du conte de Poitiers, son frere, du conte de Flandres et de pluseurs autres riches homes qui illec avoient leur batailles, qui touz li prioient que il ne se meust, car il estoient si pressé des Turs que il ne le pooient suivre. Le roy rapella touz ses preudommes chevaliers de son conseil, et touz li loerent que il attendit. Et un pou aprés mon seigneur Jehan de Waleri revint, qui blasma le roy et son conseil de ce que il estoient en demeure; aprés tout son conseil li loa que il se traisist sur le flum aussi comme le sire de Waleri li avoit loé. <milestone n="233" unit="paragraphe-Wailly"/> Et maintenant le connestable, mon seigneur Hymbert de Biaujeu, vint a li et li dit que le conte d'Artois, son frere, se deffendoit en une meson à la Massourre et que il l'alast secourre. Et le roy li dit: <q>« Connestable, alés devant, et je vous suivré. »</q> Et je dis au connestable que je seroie son chevalier, et il m'en mercia molt. Nous nous meismes a la voie pour aler a la Massourre. <milestone n="234" unit="paragraphe-Wailly"/> Lors vint un serjant a mace au connestable tout effraé, et li dit que le roy estoit aresté et les Turs s'estoient mis entre li et nous. Nous nous tornames et veimes que il en y avoit bien mil et plus entre li et nous, et nous n'estions que <w type="num">.VI.</w> Lors dis je au connestable: <q>« Sire, nous n'avon pooir d'aler au roy parmi ceste gent; maiz alons amont et metons cest fossé que vous veez devant vous entre nous et eulz; et ainsi pourrons revenir au roy. »</q> Ainsi comme je le louai le connestable le fist. Et sachiez que se il se feussent pris garde de nous, il nous eussent touz mors; mez il entendoient au roy et aus autres grosses batailles, par quoy il cuidoient que nous feusson des leur.</p>
<p><milestone n="235" unit="paragraphe-Wailly"/> Tandis que nous revenions aval par desus le flum entre le ru et le flum, nous veimes que le roy estoit venu sur le flum, et que les Turs en amenoient les autres batailles le roy ferant et batant de maces et d'espees; et firent flatir toutes les autres batailles avec les batailles le roy sur le flum. La fu la desconfiture si grant que pluseurs de
<!-- <pb n="115"/> -->
<pb n="116"/>
nos gens recuiderent passer a nou par devers le duc de Bourgoingne, ce que il ne porent faire, car les chevaus estoient lassez et le jour estoit eschaufé; si que nous voiens, endementieres que nous venion aval, que le flum estoit couvert de lances et de escus et de chevaus et de gens qui se noioient et perissoient. 
<milestone n="236" unit="paragraphe-Wailly"/> Nous venimes a un poncel qui estoit parmi le ru, et je dis au connestable que nous demourissons pour garder ce poncel, <q>« car se nous le lesson il ferront sus le roy par deça; et se nostre gent sont assailliz de <w type="num">.II.</w> pars il pourront bien perdre »;</q> et nous le feismes ainsinc. Et dit l'en que nous estions trestous perdus des celle journee ce le cors le roy ne feust. Car le sire de Courtenay et mon seigneur Jehan de Saillenay me conterent que <w type="num">.VI.</w> Turs estoient venus au frain le roy et l'emmenoient pris, et il tout seul s'en delivra aus grans cops que il leur donna de l'espee. Et quant sa gent virent que le roy metoit deffense en li, il pristrent cuer et lesserent le passage du flum et se trestrent vers le roy pour li aidier.</p>
<p><milestone n="237" unit="paragraphe-Wailly"/> A nous tout droit qui gardions le poncel vint le conte Pierre de Bretaingne, qui venoit tout droit de vers la Massourre, et estoit navré d'une espee parmi le visage, si que le sanc li cheoit en la bouche. Sus un bas cheval bien fourni seoit; ses renes avoit getees sus l'arçon de sa selle et les tenoit a ses <w type="num">.II.</w> mains pour ce que sa gent, qui estoient darieres, qui moult le pressoient, ne le getassent du pas. Bien sembloit que il les prisast pou, car quant il crachoit le sanc de sa bouche, il disoit moult souvent: <q>« Voi ! pour le chief Dieu, avez veu de ces ribaus ! »</q> En la fin de sa bataille venoit le conte de Soissons et mon seigneur Pierre de Noville, que l'en appeloit Caier, qui assez avoient souffers de cops celle journee. <milestone n="238" unit="paragraphe-Wailly"/> Quant il furent passez et les Turs virent que nous gardions le pont, il les lesserent, quant il virent que nous avions tourné les visages vers eulz. Je ving au conte de Soissons, cui cousine germainne j'avoie espousee, et li dis: <q>« Sire, je croi que vous feriés bien se vous demouriés a ce poncel garder; car se nous lessons le poncel, ces Turs que vous veez ci devant vous se ferront ja parmi, et ainsi iert le
<!-- <pb n="117"/> -->
<pb n="118"/>
roy assailli par deriere et par devant. »</q> Et il demanda, se il demouroit, se je demourroie, et je li respondi: <q>« Oïl, moult volentiers. »</q> Quant le connestable oÿ ce, il me dit que je ne partisse de la tant que il revenist, et il nous iroit querre secours.
</p>
<p><milestone n="239" unit="paragraphe-Wailly"/> La ou je demourai ainsi sus mon roncin me demoura le conte de Soissons a destre et mon seigneur Pierre de Noville a senestre. Atant et vous un Tur qui vint de vers la bataille le roy; dariere nous estoit, et feri par darieres mon seigneur Pierre de Noville d'une mace et le coucha sus le col de son cheval du cop que il li donna, et puis se feri outre le pont et se lansa entre sa gent. Quant les Turs virent que nous ne lerions pas le poncel, il passerent le ruissel et se mistrent entre le ruissel et le flum, ainsi comme nous estions venu aval. Et nous nous traisimes encontre eulz en tel maniere que nous estions touz appareillés a eulz sus courre, se il vousissent passer vers le roy et se il vousissent passer le poncel.</p>
<p><milestone n="240" unit="paragraphe-Wailly"/> Devant nous avoit <w type="num">.II.</w> serjans le roy, dont l'un avoit non Guillaume de Boon et l'autre Jehan de Gamaches, a cui les Turs qui s'estoient mis entre le flum et le ru amenerent tout plein de vileins a pié qui leur getoient motes de terre; onques ne les peurent mettre sur nous. Au darrien, il amenerent un vilain a pié qui leur geta <w type="num">.III.</w> foiz le feu gregois. L'une des foiz requeilli Guillaume de Boon le pot de feu gregoiz a sa roelle, car se il se feust pris a riens sur li, il eust esté tout ars. <milestone n="241" unit="paragraphe-Wailly"/> Nous estions touz couvers de pylés qui eschapoient des sergens. Or avint ainsi que je trouvai un gamboison d'estoupes a un Sarrazin. Je tournai le fendu devers moy et fis escu du gamboison, qui m'ot grant mestier, car je ne fu pas blecié de leur pylés que en <w type="num">.V.</w> lieus, et mon roncin en <w type="num">.XV.</w> lieus. Or avint encore ainsi que un mien bourjois de Joinville m'aporta une baniere de mes armes a un fer de glaive. Et toutes les foiz que nous voions que il pressoient les serjans, nous leur courions sus, et il s'enfuioient.</p>
<!-- <pb n="119"/> -->
<pb n="120"/>
<p><milestone n="242" unit="paragraphe-Wailly"/> Le bon conte de Soissons, en ce point la ou nous estions, se moquoit a moy et me disoit: <q>« Seneschal, lessons huer ceste chiennaille, que, par la quoife Dieu ! (ainsi comme il juroit) encore en parlerons nous entre vous et moy de ceste journee es chambres des dames. »</q></p>
<p><milestone n="243" unit="paragraphe-Wailly"/> Le soir, au solleil couchant, nous amena le connestable les arbalestriers le roy a pié, et s'arangerent devant nous; et quant les Sarrazins nous virent mettre pié en l'estrier des arbalestes, il s'enfuirent et nous lessierent. Et lors me dit le connestable: <q>« Seneschal, c'est biens fait. Or vous en alez vers le roy, si ne le lessiés hui mez jusques a tant que il iert descendu en son paveillon. »</q> Si tost comme je ving au roy, mon seigneur Jehan de Waleri vint a li et li dit: <q>« Sire, mon seigneur de Chasteillon vous prie que vous li donnez l'ariere garde. »</q> Et le roy si fist moult volentiers, et puis si se mist au chemin. Endementires que nous en venions, je li fis oster son hyaume et li baillé mon chapel de fer pour avoir le vent. <milestone n="244" unit="paragraphe-Wailly"/> Et lors vint frere Henri de Ronnay , prevost de l'Ospital, a li, qui avoit passé la riviere, et li besa la main tout armee. Et il li demanda se il savoit nulles nouvelles du conte d'Artois, son frere; et il li dit que il en savoit bien nouvelles, car estoit certein que son frere le conte d'Artois estoit en paradis. <q>« Hé, Sire, dit le prevost, vous en ayés bon reconfort; car si grant honneur n'avint onques au roy de France comme il vous est avenu, car pour combatre a vos ennemis avez passé une riviere a nou, et les avez desconfiz et chaciez du champ, et gaaingné leur engins et leur heberges, la ou vous gerrés encore ennuit. »</q> Et le roy respondi que Dieu en feust aouré de ce que il li donnoit, et lors li cheoient les lermes des yex moult grosses.</p>
<p><milestone n="245" unit="paragraphe-Wailly"/> Quant nous venimes a la heberge, nous trouvames que les Sarrazins a pié tenoient les cordes d'une tente que il avoient estendue d'une part, et nostre menue gent d'autre. Nous leur courumes sus, le mestre du Temple et moy, et il s'enfuirent; et la tente demoura a nostre gent.</p>
<!-- <pb n="121"/> -->
<pb n="122"/>
<p><milestone n="246" unit="paragraphe-Wailly"/> En celle bataille ot moult de gent, et de grant bobant, qui s'en vindrent moult honteusement fuiant parmi le poncel dont je vous ai avant parlé; et s'enfuirent effreement ne onques n'en peumes nul arester delez nous, dont je en nommeroie bien, des quiex je me soufferré, car mort sont.</p>
<p><milestone n="247" unit="paragraphe-Wailly"/> Mes de mon seigneur Guion Malvoisin ne me soufferrai je mie, car il en vint de la Massourre honorablement, et bien toute la voie que le connestable et moy en alames amont il revenoit aval. Et en la maniere que les Turs amenerent le conte de Bretaingne et sa bataille en ramenerent il mon seigneur Guion Malvoisin et sa bataille, qui ot grant los, il et sa gent, de celle jornee. Et ce ne fu pas de merveille se il et sa gent se prouverent bien celle journee, car l'en me dit, cil qui bien le savoient son couvine, que toute sa bataille, n'en failloit gueres, estoit toute de chevaliers de son linnage et de chevaliers qui estoient ses hommes liges.</p>
<p><milestone n="248" unit="paragraphe-Wailly"/> Quant nous eumes desconfit les Turs et chaciés de leur herberges, et que nulz de nos gens ne furent demourez en l'ost, les Beduyns se ferirent en l'ost des Sarrazins, qui moult estoient grant gent. Nulle chose du monde il ne lesserent en l'ost des Sarrazins que il n'emportassent tout ce que les Sarrazins avoient lessié; ne je n'oÿ onques dire que les Beduyns, qui estoient sousjez aus Sarrazins, en vausissent pis de chose que il leur eussent tolue ne robee, pour ce que leur coustume est tele et leur usage que il courent tousjours sus aus plus febles.</p>
<p><milestone n="249" unit="paragraphe-Wailly"/> Pour ce que il affiert a la matere vous dirai je quel gent sont les Beduyns. Les Beduyns ne croient point en Mahommet, ainçois croient en la loy Haali, qui fut oncle Mahommet; et aussi y croit le Vieil de la Montaigne, cil qui nourrit les Assacis. Et croient que quant l'omme meurt pour son seigneur ou en aucune bone entencion, que l'ame d'eulz en va en meilleur cors et en plus aasié que devant; et pour ce ne font force li Assacis se l'en les occist quant il
<!-- <pb n="123"/> -->
<pb n="124"/>
font le commandement du Veil de la Montaigne. Du Veil de la Montaigne nous tairons orendroit, si dirons des Beduyns.
</p>
<p><milestone n="250" unit="paragraphe-Wailly"/> Les Beduyns ne demeurent en villes ne en cités n'en chastiaus mez gisent adés aus champs. Et leur mesnies, leur femmes, leur enfans fichent le soir de nuit, ou de jours quant il fait mal tens, en unes manieres de herberges que il font de cercles de tonniaus loiés a perches, aussi comme les chers a ces dames sont; et sur ces cercles getent piaus de moutons que l'en appelle piaus de Damas, conrees en alun. Les Beduyns meismes en ont grans pelices qui leur cuevrent tout le cors, leur jambes et leur piés. <milestone n="251" unit="paragraphe-Wailly"/> Quant il pleut le soir et fait mal tens de nuit, il s'encloent dedens leur pelices, et ostent les frains a leur chevaus et les lessent pestre delez eulz. Quant ce vient l'endemain, il restendent leur pelices au solleil et les frotent et les conroient, ne ja n'i perra chose que eles aient esté moillees le soir. Leur creance est tele que nul ne peut morir que a son jour, et pour ce ne se veulent il armer; et quant il maudient leur enfans, si leur dient: <q>« Ainsi soies tu maudit comme le Franc qui s'arme pour poour de mort. »</q> En bataille il ne portent riens que l'espee et le glaive. <milestone n="252" unit="paragraphe-Wailly"/> Pres que touz sont vestus de seurpeliz, aussi comme les prestres. De touailles sont entorteillees leur testes, qui leur vont par desous le menton, dont ledes gent et hydeuses sont a regarder, car les cheveus des testes et des barbes sont touz noirs. Il vivent du let de leur bestes, et achetent les pasturages es berries aus riches hommes, de quoy leur bestes vivent. Le nombre d'eulz ne savroit nulz nommer, car il en a ou reaume de Egypte, ou reaume de Jerusalem, et en toutes les autres terres des Sarrazins et des mescreans, a qui il rendent grant treüs chascun an.</p>
<p><milestone n="253" unit="paragraphe-Wailly"/> J'ai veu en cest païs, puis que je revins d'outre mer, aucuns desloiaus crestiens qui tenoient la loy des Beduyns, et disoient que nulz ne pouoit morir qu'a son jour. Et leur creance est si desloiaus que il vaut autant a dire comme Dieu
<!-- <pb n="125"/> -->
<pb n="126"/>
n'ait pouoir de nous aidier; car il seroient folz ceulz qui serviroient Dieu, se nous ne cuidien que il eust pooir de nous eslongier nos vies et de nous garder de mal et de mescheance; et en li devons nous croire, que il est poissant de toutes choses fere.
</p>
<p><milestone n="254" unit="paragraphe-Wailly"/> Or disons ainsi que a l'anuitier revenimes de la perilleuse bataille desus dite, le roy et nous, et nous lojames ou lieu dont nous avions chacié nos ennemis. Ma gent qui estoient demourez en nostre ost dont nous estions parti m'aporterent une tente que les Templiers m'avoient donnee, et la me tendirent devant les engins que nous avions gaingnés aus Sarrazins. Et le roy fist establir serjans pour garder les engins. <milestone n="255" unit="paragraphe-Wailly"/> Quant je fus couchié en mon lit, la ou je eusse bien mestier de reposer pour les bleceures que j'avoie eu le jour devant, il ne m'avint pas ainsi, car avant que il feust bien jour l'en escria en nostre ost: <q>« Aus armes ! Aus armes ! »</q> Je fiz lever mon chamberlain, qui gisoit devant moy, et li diz que il alast veoir que c'estoit. Et il revint tout effraé et me dit: <q>« Sire, or sus ! Or sus ! que vez ci les Sarrazins qui sont venus a pié et a cheval et ont desconfit les serjans le roy qui gardoient les engins et les ont mis dedans les cordes de nos paveillons. »</q></p>
<p><milestone n="256" unit="paragraphe-Wailly"/> Je me levai et getai un gamboison en mon dos et un chapel de fer en ma teste, et escriai a nos serjans: <q>« Par saint Nicholas, ci ne demourront il pas. »</q> Mes chevaliers me vinrent si blecié comme il estoient, et reboutames les serjans aus Sarrazins hors des engins jusques devant une grosse bataille de Turs a cheval qui estoient touz rez a rez des engins que nous avions gaaingnés. Je mandai au roy que il nous secourust, car moy ne mes chevaliers n'avions pouoir de vestir haubers pour les plaies que nous avions eues; et le roy nous envoia mon seigneur Gaucher de Chasteillon, lequel se loga entre nous et les Turs devant nous.</p>
<p><milestone n="257" unit="paragraphe-Wailly"/> Quant le sire de Chasteillon ot rebouté ariere les serjans aus Sarrazins a pié, il se retrairent sus une grosse
<!-- <pb n="127"/> -->
<pb n="128"/>
bataille de Turs a cheval qui estoit rangiee devant nostre ost pour garder que nous ne seurpreissions l'ost aus Sarrazins, qui estoit logie dariere eulz. De celle bataille de Turs a cheval estoient descendus a pié <w type="num">.VIII.</w> de leur chievetains molt bien armés, qui avoient fait un hourdeïs de pierres taillees pour ce que nos arbalestriers ne les bleçassent. Ces <w type="num">.VIII.</w> Sarrazins traioient a la volee par mi nostre ost et blecerent pluseurs de nos gens et de nos chevaus. 
<milestone n="258" unit="paragraphe-Wailly"/> Moy et mes chevaliers nous meismes ensemble et acordames, quant il seroit anuité, que nous enporterions les pierres dont il se hourdoient. Un mien prestre, qui avoit a non mon seigneur Jehan de Voyssei, fu a son conseil et n'atendi pas tant, ainçois se parti de nostre ost tout seul et s'adreça vers les Sarrazins, son gamboison vestu, son chapel de fer en sa teste, son glaive trainant le fer desouz l'essele pour ce que les Sarrazins ne l'avisassent. <milestone n="259" unit="paragraphe-Wailly"/> Quant il vint pres des Sarrazins, qui riens ne le prisoient pour ce que il le veoient tout seul, il lança son glaive de sous s'essele et leur courut sus. Il n'i ot nul des <w type="num">.VIII.</w> qui y meist deffense, ainçois tournerent touz en fuie. Quant ceulz a cheval virent que leur seigneurs s'en venoient fuiant, il ferirent des esperons pour eulz rescourre; et il saillirent bien de nostre ost jusque a <w type="num">.L.</w> serjans, et ceulz a cheval vintrent ferant des esperons, et n'oserent assembler a nostre gent a pié, ainçois ganchirent par devant eulz. <milestone n="260" unit="paragraphe-Wailly"/> Quant il orent ce fait ou <w type="num">.II.</w> foiz ou <w type="num">.III.</w>, un de nos serjans tint son glaive parmi le milieu et le lança a un des Turs a cheval et li en donna parmi les costes; et emporta celluy qui frappé estoit le glaive trainant dont il avoit le fer parmy les costes. Quant les Turs virent ce, il n'i oserent puis aler ne venir, et nos serjans emporterent les pierres. Des illec en avant fu mon prestre bien cogneu en l'ost et le moustroient l'un a l'autre et disoient: <q>« Vez ci le prestre mon seigneur de Joinville, qui a les <w type="num">.VIII.</w> Sarrazins desconfiz. »</q></p>
<p><milestone n="261" unit="paragraphe-Wailly"/> Ces choses avindrent le premier jour de quaresme. Ce jour meismes, un vaillant Sarrazin que nos ennemis avoient fet chievetain pour Secedinc, le filz au Seic, que il avoient
<!-- <pb n="129"/> -->
<pb n="130"/>
perdu en la bataille le jour de quaresme pernant, prist la cote le conte d'Artois, qui avoit esté mort en celle bataille, et la moustra a tout le peuple des Sarrazins et leur dit que c'estoit la cote le roy a armer, qui mort estoit. 
<milestone n="262" unit="paragraphe-Wailly"/> <q>« Et ces choses vous moustré je pour ce que cors sanz chief ne vaut riens a redouter, ne gent sanz roy. Dont, ce il vous plet, nous les assaurons vendredi; et vous y devez acorder, si comme il me semble, car nous ne devrons pas faillir que nous ne les prenons touz, pour ce que il ont perdu leur chievetein. »</q> Et touz s'acorderent que il nous venroient assaillir vendredi.</p>
<p><milestone n="263" unit="paragraphe-Wailly"/> Les espies le roy qui y estoient en l'ost des Sarrazins vindrent dire au roy ces nouvelles. Et lors commanda le roy a touz les cheveteins des batailles que il feissent leur gent armer des la mienuit, et se traisissent hors des paveillons jusques a la lice, qui estoit tele que il y avoit lons merriens pour ce que les Sarrazins ne se ferissent parmi l'ost; et estoient atachiés en terre en tel maniere que l'en pooit passer parmi le merrien a pié. Et ainsi comme le roy l'ot commandé il fu fait.</p>
<p><milestone n="264" unit="paragraphe-Wailly"/> A solleil levant tout droit, le Sarrazins devant nommez, de quoy il avoient fait leur chievetain, nous amena bien <w type="num">.IIII.</w> mille Turs a cheval et les fist ranger touz entour nostre ost et lui, des le flum qui vient de Babiloine jusques au flum qui se partoit de nostre ost et en aloit vers une ville que l'en appele Risil. Quant il orent ce fait, il nous ramenerent si grant foison de Sarrazins a pié que il nous renvironnerent tout nostre ost, aussi comme il avoient des gens a cheval. Aprés ces <w type="num">.II.</w> batailles que je vous conte firent rangier tout le pooir au soudanc de Babiloine pour eulz aidier se mestier leur feust. <milestone n="265" unit="paragraphe-Wailly"/> Quant il orent ce fait, le chievetain tout seul vint veoir le couvine de nostre ost sur un petit roncin. Et selonc ce que il veoit que nos batailles estoient plus grosses en un lieu que en un autre, il raloit querre de sa gent et renforçoit ses batailles contre les nostres. Aprés ce fist il passer les Beduyns, qui bien estoient <w type="num">.III.</w> mille, par devers l'ost que le duc de Bourgoigne gardoit, qui estoit entre les <w type="num">.II.</w> rivieres. Et
<!-- <pb n="131"/> -->
<pb n="132"/>
ce fist il pour ce que il cuidoit que le roy eust envoié au duc de sa gent pour li aidier contre les Beduyns, par quoy l'ost le roy en feust plus feble.
</p>
<p><milestone n="266" unit="paragraphe-Wailly"/> En ces choses areer mist il jusques a midi. Et lors il fist sonner ses tabours, que l'en appelle nacaires, et lors nous coururent sus et a pié et a cheval. Tout premier je vous dirai du roy de Sezile, qui lors estoit conte d'Anjou, pour ce que c'estoit le premier par devers Babiloine. Il vindrent a li en la maniere que l'en jeue aus eschez, car il li firent courre sus a leur gent a pié en tel maniere que ceulz a pié li getoient le feu grejois. Et les pressoient tant ceulz a cheval et ceulz a pié que il desconfirent le roy de Cezile, qui estoit entre ses chevaliers a pié. <milestone n="267" unit="paragraphe-Wailly"/> Et l'en vint au roy et li dit l'en le meschief ou son frere estoit. Quant il oÿ ce, il ferit des esperons parmi les batailles son frere, l'espee ou point, et se feri entre les Turs si avant que il li empristrent la culiere de son cheval de feu grejois. Et par celle pointe que le roy fist, il secouri le roy de Cezile et sa gent, et enchacerent les Turs de leur ost.</p>
<p><milestone n="268" unit="paragraphe-Wailly"/> Aprés la bataille au roy de Cezile estoit la bataille des barons d'outre mer, dont mesire Gui Guibelin et mesire Baudouin, son frere, estoient chievetein. Aprés leur bataille estoit la bataille monseigneur Gautier de Chateillon, pleinne de preudommes et de bone chevalerie. Ces <w type="num">.II.</w> batailles se deffendirent si viguereusement que onques les Turs ne les porent ne percier ne rebouter.</p>
<p><milestone n="269" unit="paragraphe-Wailly"/> Aprés la bataille mon seigneur Gautier estoit frere Guillaume de Sonnac, mestre du Temple, atout ce pou de freres qui li estoient demourez de la bataille du mardi. Il ot fait faire deffense endroit li des engins aus Sarrazins que nous avions gaaingnés. Quant les Sarrazins le vindrent assaillir, il geterent le feu grejois ou hordis que il y avoit fait faire; et le feu s'i prist de legier, car les Templiers y avoient fait mettre grans quantité de planches de sapin. Et sachez que les Turs n'atendirent pas que le feu feust tout ars, ains alerent sus
<!-- <pb n="133"/> -->
<pb n="134"/>
courre aus Templiers parmi le feu ardant. 
<milestone n="270" unit="paragraphe-Wailly"/> Et a celle bataille frere Guillaume, le mestre du Temple, perdi l'un des yex, et l'autre avoit il perdu le jour de quaresme pernant; et en fu mort le dit seigneur, que Diex absoille. Et sachez que il avoit bien un journel de terre dariere les Templiers qui estoit si chargié de pylés que les Sarrazins leur avoient lanciés que il n'i paroit point de terre pour la grant foison de pylés.</p>
<p><milestone n="271" unit="paragraphe-Wailly"/> Aprés la bataille du Temple estoit la bataille mon seigneur Guion Malvoisin, la quele bataille les Turs ne porent onques vaincre; et toute vois avint ainsi que les Turs couvrirent mon seigneur Guion Malvoisin de feu grejois, que a grant peinne le porent esteindre sa gent.</p>
<p><milestone n="272" unit="paragraphe-Wailly"/> De la bataille mon seigneur Guion Malvoisin descendoit la lice qui clooit nostre ost, et venoit vers le flum bien le giet d'une pierre poingnant. Des illec si s'adreçoit la lice par devant l'ost le conte Guillaume de Flandres et s'estendoit jusques au flum qui descendoit vers la mer. Endroit celi qui venoit de vers mon seigneur Guion Malvoisin estoit la nostre bataille. Et pour ce que la bataille le conte Guillaume de Flandres leur estoit encontre leur visages, il n'oserent venir a nous, dont Dieu nous fist grant courtoisie, car moy ne mes chevaliers n'avions nulz haubers vestus, pour ce que nous estions touz bleciés de la bataille du jour de quaresme prenant.</p>
<p><milestone n="273" unit="paragraphe-Wailly"/> Le conte de Flandres et sa bataille coururent sus moult aigrement et viguereusement et a pié et a cheval. Quant je vi ce, je commandé a nos arbalestriers que il traisissent a ceulz a cheval. Quant ceulz a cheval virent que en les bleçoit par devers nous, ceulz a cheval toucherent a la fuie. Et quant les gens le conte virent ce, il lessierent l'ost et se ficherent par desus la lice et coururent sus aus Sarrazins a pié, et les desconfirent. Pluseurs en y ot de mors, et pluseurs de leur targes gaaingnees. La se prouva viguereusement Gautier de la Horgne, qui portoit la baniere mon seigneur d'Apremont.</p>
<!-- <pb n="135"/> -->
<pb n="136"/>
<p><milestone n="274" unit="paragraphe-Wailly"/> Aprés la bataille le conte de Flandres estoit la bataille au conte de Poitiers, le frere le roy, la quele bataille du conte de Poitiers estoit a pié, et il tout seul estoit a cheval; la quele bataille du conte les Turs desconfirent tout a net, et enmenoient le conte de Poitiers pris. Quant les bouchiers et les autres homes de l'ost et les femmes qui vendoient les danrees oïrent ce, il leverent le cri en l'ost et a l'aide de Dieu il secoururent le conte et chacierent de l'ost les Turs.</p>
<p><milestone n="275" unit="paragraphe-Wailly"/> Aprés la bataille le conte de Poitiers estoit la bataille mon seigneur Jocerant de Brançon, qui estoit venu avec le conte en Egypte, l'un des meilleurs chevaliers qui feust en l'ost. Sa gent avoit si aree que touz ces chevaliers estoient a pié, et il estoit a cheval, et son filz, mon seigneur Henri, et le filz mon seigneur Jocerant de Nantum; et ceulz retint a cheval pour ce que il estoient enfant. Par pluseurs foiz li desconfirent les Turs sa gent. Toutes les foiz que il veoit sa gent desconfire, il feroit des esperons et prenoit les Turs par deriere; et ainsi lessoient les Turs sa gent par pluseurs foiz pour li courre sus. <milestone n="276" unit="paragraphe-Wailly"/> Toute voiz, ce ne leur eust riens valu que les Turs ne les eussent touz mors ou champ, se ne feust mon seigneur Henri de Coonne, qui estoit en l'ost le duc de Bourgoingne, sage chevalier et preus et apensé; et toutes les foiz que il veoit que les Turs venoient courre sus a mon seigneur de Brancion, il fesoit traire les arbalestriers le roy aus Turs parmi la riviere. Et toute voiz eschapa le sire de Brancion du meschief de celle journee, que de <w type="num">.XX.</w> chevaliers que il avoit entour li il en perdi <w type="num">.XII.</w>, sanz l'autre gent d'armes; et il meismes fu si malement atourné que onques puis sus ses piez nen esta, et fu mort de celle bleceure ou servise Dieu.</p>
<p><milestone n="277" unit="paragraphe-Wailly"/> Du seigneur de Brancion vous dirai. Il avoit esté, quant il mourut, en <w type="num">.XXXVI.</w> batailles et poingnëis dont il avoit porté pris d'armes. Je le vi en un ost le conte de Chalon, cui
<!-- <pb n="137"/> -->
<pb n="138"/>
cousin il estoit; et vint a moy et a mon frere, et nous dit, le jour d'un grant vendredi: <q>« Mes neveus, venés moy aidier et vous et vostre gent, car les Alemans brisent le moustier. »</q> Nous alames avec li et leur courumes sus, les espees traites, et a grant peinne et a grant hutin les chassames du moustier. 
<milestone n="278" unit="paragraphe-Wailly"/> Quant ce fu fait, le preudomme s'agenoilla devant l'autel et cria a Nostre Seigneur a haute voiz et dit: <q>« Sire, je te pri que il te preingne pitié de moy, et m'oste de ces guerres entre crestiens la ou j'ai vescu grant piesce, et m'otroie que je puisse mourir en ton servise, par quoy je puisse avoir ton regne de paradis. »</q> Et ces choses vous ai je ramenteu pour ce que je croi que Dieu li otroia, si comme vous pouez avoir veu ci devant.</p>
<p><milestone n="279" unit="paragraphe-Wailly"/> Aprés la bataille le premier vendredi de quaresme manda le roy touz ses barons devant li et leur dit: <q>« Grant grace, fist il, devons a Nostre Seigneur de ce que il nous a fait tiex <w type="num">.II.</w> honneurs en ceste semainne, que mardi le jour de quaresme prenant, nous les chassames de leur herberges la ou nous sommes logés; ce vendredi prochein qui passé est nous nous sommes deffenduz a eulz, nous a pié et il a cheval »;</q> et moult d'autres beles paroles leur dist pour eulz reconforter.</p>
<p><milestone n="280" unit="paragraphe-Wailly"/> Pour ce que il nous convient poursuivre nostre matiere, la quele il nous couvient un pou entrelacier pour faire entendre comment les soudanc tenoient leur gent ordeneement et areement... Et est voir que le plus de leur chevalerie il avoient fet de gens estranges que marcheans prenoient en estranges terres pour vendre, et il les achetoient moult volentiers et chierement. Et ces gens que il menoient en Egypte prenoient en Orient, par ce que quant l'un des roys d'Orient avoit desconfit l'autre, si prenoit les povres gens que il avoit conquis et les vendoit aus marchans; et les marcheans les revenoient vendre en Egypte.</p>
<p><milestone n="281" unit="paragraphe-Wailly"/> La chose estoit si ordenee que les enfans, jusques a tant que barbe leur venoit, le soudanc les nourrissoit en sa meson
<!-- <pb n="139"/> -->
<pb n="140"/>
en tel maniere que selonc ce que il estoient, le soudanc leur fesoit faire arcz a leur point. Et si tost comme il enforçoient il getoient leur foibles ars en l'artillerie au soudanc, et le mestre artillier leur baillet ars si fors comme il les pooient teser. 
<milestone n="282" unit="paragraphe-Wailly"/> Les armes au soudanc estoient d'or, et tiex armes comme le soudanc portoit portoient celle joene gent; et estoient appelez bahariz.</p>
<p>Maintenant que les barbes leur venoient, le soudanc les fesoit chevaliers. Et portoient les armes au soudanc, fors que tant que il y avoit difference, c'est a savoir ensignes vermeilles, roses, ou bendes vermeilles ou oisiaus ou autres enseignes que il metoient sus armes d'or, teles comme il leur plesoit. <milestone n="283" unit="paragraphe-Wailly"/> Et ceste gent que je vous nomme appeloit l'en de la Haulequa, car les beharis gesoient dedans les tentes au soudanc. Quant le soudanc estoit en l'ost, ceulz de la Haulequa estoient logiez entour les heberges le soudanc et establiz pour le cors le soudanc garder. A la porte de la heberge le soudanc estoient logiez en une petite tente les portiers le soudanc et ses menestriers, qui avoient cors sarrazinnois et tabours et nacaires, et fesoient tel noise au point du jour et a l'anuitier que ceulz qui estoient delez eulz ne pooient entendre l'un l'autre, et clerement les oioit l'en parmi l'ost. <milestone n="284" unit="paragraphe-Wailly"/> Ne les menestriers ne feussent ja si hardis que il sonnassent leur estrumens de jours ne mais que par le mestre de la Haulequa. Dont il estoit ainsi que quant le soudanc vouloit charger, il envoioit querre le mestre de la Haulequa et li fesoit son commandement; et lors le mestre fesoit sonner les estrumens au soudanc, et lors tout l'ost venoit pour oïr le commandement au soudanc; le mestre de la Hauleca le disoit et tout l'ost le fesoit.</p>
<p><milestone n="285" unit="paragraphe-Wailly"/> Quant le soudanc se conbatoit, les chevaliers de la Hauleca, selonc ce que il se prouvoient bien en la bataille, le soudanc en fesoit amiraus, et leur bailloit en leur compaingnie <w type="num">.II<hi rend="exp">C</hi>.</w> chevaliers ou <w type="num">.III<hi rend="exp">C</hi>.</w>, et comme miex le fesoient et plus leur donnoit le soudanc.</p>
<!-- <pb n="141"/> -->
<pb n="142"/>
<p><milestone n="286" unit="paragraphe-Wailly"/> Le pris qui est en leur chevalerie si est tel que quant il sont si preus et si riches que il n'i ait que dire, et le soudanc a poour que il ne le tuent ou que il ne le desheritent, si les fait prendre et mourir en sa prison, et a leur femme et enfans tolt ce que ils ont. Et ceste chose fist le soudanc de ceulz qui pristrent le conte de Monfort et le conte de Bar. Et autel fist Boudendart de ceulz qui avoient desconfit le roy de Hermenie; car pour ce que il cuidoient avoir bien, il descendirent a pié et l'alerent saluer la ou il chaçoit aus bestes sauvages; et il leur respondi: <q>« Je ne vous salue pas »,</q> car il li avoient destourbé sa chace, et leur fist les testes coper.</p>
<p><milestone n="287" unit="paragraphe-Wailly"/> Or revenons a nostre matiere, et disons ainsi que le soudanc qui mort estoit avoit un sien filz de l'aage de <w type="num">.XXV.</w> ans, sage et apert et malicieus; et pour ce que il doutoit que il ne le desheritast li donna un reaume que il avoit en Orient. Maintenant que le soudanc fu mort, les amirauls l'envoierent querre; et si tost comme il vint en Egypte, il osta et tolli au seneschal son pere et au connestable et au mareschal les verges d'or, et les donna a ceulz qui estoient venus avec li d'Orient. <milestone n="288" unit="paragraphe-Wailly"/> Quant il virent ce, il en orent si grant despit, et touz les autres aussi qui estoient du conseil le pere, pour le despit que il leur avoit fait. Et pour ce que il doutoient que il ne feist autel d'eulz comme son aieul avoit fait a ceulz qui avoient pris le conte de Bar et le conte de Monfort, ainsi comme il est devant dit, il pourchacerent tant a ceulz de la Halequa, qui sont devant nommez, qui le cors du soudanc devoient garder, que il leur orent couvent que a leur requeste il leur occirroient le soudanc.</p>
<p><milestone n="289" unit="paragraphe-Wailly"/> Aprés les <w type="num">.II.</w> batailles devant dites commencierent a venir les grans meschiez en l'ost. Car au chief de <w type="num">.IX.</w> jours, les cors de nos gens que il avoient tuez a la Massoure vindrent au desus de l'yaue, et dit l'en que c'estoit pour ce que les fielz en estoient pourriz. Vindrent flotant jusques au pont qui estoit entre nos <w type="num">.II.</w> os, et ne porent passer pour ce que le pont joingnoit a l'yaue. Si grant foison en y avoit,
<!-- <pb n="143"/> -->
<pb n="144"/>
que tout le flum estoit plein de mors des l'une rive jusques a l'autre, et de lonc bien le giet d'une pierre menue. 
<milestone n="290" unit="paragraphe-Wailly"/> Le roy avoit loé <w type="num">.C.</w> ribaus, qui bien y furent <w type="num">.VIII.</w> jours. Les cors aus Sarrazins, qui estoient retaillés, getoient d'autre part du pont et lessierent aler d'autre part l'yaue; et les crestiens faisoient mettre en grans fosses l'un avec l'autre. Je y vi les chamberlans au conte d'Artois et moult d'autres qui queroient leurs amis entre les mors, ne onques n'oÿ dire que nulz y feust retrouvez.</p>
<p><milestone n="291" unit="paragraphe-Wailly"/> Nous ne mangions nulz poissons en l'ost tout le quaresme mez que bourbetes, et les bourbetes manjoient les gens mors, pour ce que ce sont glous poissons. Et pour ce meschief et pour l'enfermeté du païs, la ou il ne pleut nulle foiz goute d'yaue, nous vint la maladie de l'ost, qui estoit tele que la char de nos jambes sechoit toute, et le cuir de nos jambes devenoient tavelés de noir et de terre aussi comme une vielz heuse; et a nous, qui avions tele maladie, venoit char pourrie es gencives, ne nulz ne eschapoit de celle maladie que mourir ne l'en couvenist. Le signe de la mort estoit tel que la ou le nez seignoit il couvenoit morir. <milestone n="292" unit="paragraphe-Wailly"/> A la quinzeinne aprés, les Turs, pour nous affamer, dont moult de gent se merveillerent, prirent pluseurs de leur galies desus nostre ost et les firent treinner par terre et mettre ou flum qui venoit de Damiete, bien une lieue desous nostre ost; et ces galies nous donnerent famine, que nus ne nous osoit venir de Damiete pour aporter garnison contremont l'yaue pour leur galies. Nous ne sceumes onques nouvelles de ces choses jusques a tant que un vaisselet au conte de Flandres, qui eschapa d'eulz par force d'eau, le nous dit et que les galies du soudanc avoient bien gaaingné <w type="num">.IIII<hi rend="exp">XX</hi>.</w> de nos galies qui estoient venus de vers Damiete, et tuez les gens qui estoient dedans.</p>
<p><milestone n="293" unit="paragraphe-Wailly"/> Par ce avint si grant chierté en l'ost que tantost que la Pasque fu venue, un beuf valoit en l'ost quatre vins livres, et
<!-- <pb n="145"/> -->
<pb n="146"/>
un mouton <w type="num">.XXX.</w> livres, et un porc <w type="num">.XXX.</w> livres, et un oef <w type="num">.XII.</w> deniers, et un mui de vin <w type="num">.X.</w> livres.
</p>
<p><milestone n="294" unit="paragraphe-Wailly"/> Quant le roy et les barons virent ce, il s'acorderent que le roy feist passer son ost par devers Babiloine en l'ost le duc de Bourgoingne, qui estoit sus le flum qui aloit a Damiete. Pour requerre sa gent plus sauvement fist le roy faire une barbaquane devant le pont qui estoit entre nos <w type="num">.II.</w> os, en tel maniere que l'en pooit entrer de <w type="num">.II.</w> pars en la barbaquane a cheval. <milestone n="295" unit="paragraphe-Wailly"/> Quant la barbacane fu aree, si s'arma tout l'ost le roy; et y ot grant assaut de Turs a l'ost le roy. Toute voiz ne se mut l'ost ne la gent jusques a tant que tout le harnois fu porté outre; et lors passa li roys et sa bataille aprés li, et touz les autres barons aprés, fors que mon seigneur Gautier de Chasteillon, qui fist l'ariere garde. Et a l'entrer en la barbacane rescout mon seigneur Erart de Walery mon seigneur Jehan, son frere, que les Turs enmenoient pris.</p>
<p><milestone n="296" unit="paragraphe-Wailly"/> Quant toute l'ost fu entree dedans, ceulz qui demourerent en la barbacane furent a grant meschief, car la barbacane n'estoit pas haute, si que les Turs leurs traioient de visee a cheval, et les Sarrazins a pié leur getoient les motes de terre enmi les visages. Touz estoient perdus, se ce ne feust le conte d'Anjou, qui puis fu roy de Cezile, qui les ala rescourre et les enmena sauvement. De celle journee enporta le pris mon seigneur Geffroy de Mussanbourc, le pris de touz ceulz qui estoient en la barbacane.</p>
<p><milestone n="297" unit="paragraphe-Wailly"/> La vegile de quaresme pernant vi une merveilles que je vous weil raconter. Car ce jour meismes fu mis en terre mon seigneur Hue de Landricourt, qui estoit avec moy a baniere. La ou il estoit en biere en ma chapelle, <w type="num">.VI.</w> de mes chevaliers estoient apuiez sus pluseurs saz pleins d'orge; et pour ce que il parloient haut en ma chapelle et que il faisoient noise au prestre, je leur alai dire que il se teussent, et leur dis que vileinne chose estoit de chevaliers et de gentilz
<!-- <pb n="147"/> -->
<pb n="148"/>
homes qui parloient tandis que l'en chantoit la messe. 
<milestone n="298" unit="paragraphe-Wailly"/> Et il me commencierent a rire et me distrent en riant que il li remarieroient sa femme. Et je les enchoisonnai et leur dis que tiex paroles n'estoient ne bones ne beles, et que tost avoient oublié leur compaingnon. Et Dieu en fist tel vengance que l'endemain fu la grant bataille du quaresme prenant, dont il furent mort ou navrez a mort, par quoy il couvint leur femmes remarier toutes <w type="num">.VI.</w></p>
<p><milestone n="299" unit="paragraphe-Wailly"/> Pour les bleceures que j'oi le jour de quaresme prenant me prist la maladie de l'ost de la bouche et des jambes, et une double tierceinne, et une reume si grant en la teste que la reume me filoit de la teste parmi les nariles; et pour les dites maladies acouchai au lit malade en la mi quaresme. Dont il avint ainsi que mon prestre me chantoit la messe devant mon lit en mon paveillon, et avoit la maladie que j'avoie. <milestone n="300" unit="paragraphe-Wailly"/> Or avint ainsi que en son sacrement il se pasma. Quant je vi que il vouloit cheoir, je, qui avoie ma cote vestue, sailli de mon lit tout deschaus et l'embraçai et li deis que il feist tout a trait et tout belement son sacrement, que je ne le leroie tant que il l'avroit tout fait. Il revint a soi et fist son sacrement et parchanta sa messe toute entierement, ne onques puis ne chanta.</p>
<p><milestone n="301" unit="paragraphe-Wailly"/> Aprés ces choses prist le conseil le roy et le conseil le soudanc journee d'eulz acorder. Le traitié de l'acorder fu tel que l'en devoit rendre au soudanc Damiete, et le soudanc devoit rendre au roy le reaume de Jerusalem; et li dut garder le soudanc les malades qui estoient a Damiete, et les chars salees, pour ce que il ne mangoient point de porc, et les engins le roy, jusques a tant que le roy pourroit renvoier querre toutes ces choses. <milestone n="302" unit="paragraphe-Wailly"/> Il demanderent au conseil le roy quel seurté il donroient par quoy il reussent Damiete. Le conseil le roy leur offri que il detenissent un des freres le roy tant que il reussent Damiete, ou le conte d'Anjou ou le conte de Poitiers. Les Sarrazins distrent que il n'en feroient riens se en ne leur lessoit le cors le roy en gage. Dont mon
<!-- <pb n="149"/> -->
<pb n="150"/>
seigneur Geffroi de Sergines, le bon chevalier, dit que il ameroit miex que les Sarrazins les eussent touz mors et pris que ce que il leur feust reprouvé que il eussent lessié le roy en gage. 
<milestone n="303" unit="paragraphe-Wailly"/> La maladie commença a engregier en l'ost en tel maniere que il venoit tant de char morte es gencives a nostre gent que il couvenoit que barbiers ostassent la char morte, pour ce que il peussent la viande mascher et avaler aval. Grant pitié estoit d'oïr brere les gens parmi l'ost aus quiex l'en copoit la char morte, car il breoient aussi comme femmes qui traveillent d'enfant.</p>
<p><milestone n="304" unit="paragraphe-Wailly"/> Quant le roy vit que il n'avoit pooir d'ilec demourer que mourir ne le couvenist li et sa gent, il ordena et atira que il mouvroit le mardi au soir a l'anuitier aprés les octaves de Pasques pour revenir a Damiete. Il fist parler aux marroniers qui avoient les gallees comment il leur convenoit recueillir tous les mallades et les mener à Damiette. Le roy commanda a Josselin de Cornant et a ses freres et aus autres engingneurs que il copassent les cordes qui tenoient les pons entre nous et les Sarrazins, et riens n'en firent. <milestone n="305" unit="paragraphe-Wailly"/> Nous nous requeillimes le mardi aprés diner de relevee en mon vaissel, et <w type="num">.II.</w> de mes chevaliers que je avoie de remenant avecques mon autre mesniee. Quant ce vint que il commença a anuitier, je dis a mes mariniers que il tirassent leur ancre et que nous en alissions aval; et il distrent que il n'oseroient, pour ce que les galies au soudanc, qui estoient entre nous et Damiete, nous occirroient. Les mariniers avoient fait grans feus pour requeillir les malades dedans leur galies, et les malades c'estoient trait sur la rive du flum. Tandis que je prioie les mariniers que nous en alissions, les Sarrazins entrerent en l'ost; et vi a la clarté du feu que il occioient les malades sus la rive. <milestone n="306" unit="paragraphe-Wailly"/> Endementres que il tiroient leur ancre, les mariniers qui devoient mener les malades couperent les cordes de leur ancres et de leur galies et acoururent encoste nos petiz vessiaus et nous enclorrent l'un d'une par et l'autre d'autre part, que a pou se ala que il ne nous afondrerent en l'yaue. Quant nous fumes eschapés de ce peril et nous en alions contreval le flum, le roy, qui avoit la maladie de l'ost et menoison moult fort, se feust bien garanti es
<!-- <pb n="151"/> -->
<pb n="152"/>
galies se il vousist, mes il dit que se Dieu plest, il ne leroit ja son peuple. Le soir se pasma par pluseurs foiz, et pour la fort menuison que il avoit li couvint coper le fons de ses braies toutes les foiz que il descendoit pour aler a chambre. 
<milestone n="307" unit="paragraphe-Wailly"/> L'en escrioit a nous qui nagions par l'yaue que nous attendission le roy; et quant nous ne le voulions attendre, l'en traioit a nous de quarriaus, par quoy il nous couvenoit arester tant que il nous donnoient congé de nager.</p>
<p><milestone n="308" unit="paragraphe-Wailly"/> Or vous lerai ici, si vous dirai comment le roy fu pris, ainsi comme il meismes le me conta. Il me dit que il avoit lessié la seue bataille et c'estoit mis entre li et mon seigneur Geffroy de Sargines, et en la bataille mon seigneur Gautier de Chasteillon, qui fesoit l'ariere garde. <milestone n="309" unit="paragraphe-Wailly"/> Et me conta le roy que il estoit monté sur un petit roncin, une houce de soye vestue, et dit que dariere li ne demoura de touz chevaliers ne de touz serjans que mon seigneur Geffroy de Sergines, lequel amena le roy jusques a Quazel, la ou le roy fu pris, en tel maniere que li roys me conta que mon seigneur Geffroy de Sergines le deffendoit des Sarrazins aussi comme le bon vallet deffent le hanap son seigneur des mouches; car toutes les foiz que les Sarrazins l'aprochoient, il prenoit son espié, que il avoit mis entre li et l'arçon de sa selle, et le metoit desous s'esselle, et leur recouroit sus et les chassoit ensus du roy. <milestone n="310" unit="paragraphe-Wailly"/> Et ainsi mena le roy jusques a Kasel et le descendirent en une meson et le coucherent ou giron d'une bourjoise de Paris, aussi comme tout mort, et cuidoient que il ne deust ja veoir le soir. Illec vint mon seigneur Phelippe de Monfort, et dit au roy que il venoit de l'amiral a qui il avoit traitié de la treve, que se il vouloit, il iroit a li pour la treuve refaire en la maniere que les Sarrazins vouloient. Le roy li pria que il y alast, et que il le vouloit bien. Il ala au Sarrazin, et le Sarrazin avoit ostee sa touaille de sa teste et osta son anel de son doy pour asseurer que il tenroit la treve. <milestone n="311" unit="paragraphe-Wailly"/> Dedans ce avint une si grant mescheance a nostre gent que un traitres serjant, qui avoit a non Marcel, commença a crier a nostre gent: <q>« Seigneurs
<!-- <pb n="153"/> -->
<pb n="154"/>
chevaliers, rendés vous, que li roys le vous mande; et ne faites pas occirre le roy ! »</q> Touz cuiderent que le roy leur eust mandé, et rendirent leur espees aus Sarrazins. L'amiraut vit que les Sarrazins amenoient nostre gent prins; l'amiraut dit a mon seigneur Phelippe que il n'aferoit pas que il donnast a nostre gent treves, car il veoit bien que il estoient pris. 
<milestone n="312" unit="paragraphe-Wailly"/> Or avint ainsi que mon seigneur Phelippe, que toute nostre gent estoient pris et il ne le fu pas, pour ce que il estoit message. Or a une autre mauvese maniere ou païs en la paiennime, que quant le roy envoie ses messages au soudanc ou le soudanc au roy, et le roy meurt ou le soudanc avant que les messages revieingnent, les messages sont prisons et esclaves, de quelque part que il soient, ou crestiens ou Sarrazins.</p>
<p><milestone n="313" unit="paragraphe-Wailly"/> Quant celle mescheance avint a nos gens que il furent pris a terre, aussi avint a nous, qui fumes prins en l'yaue, ainsi comme vous orrez ci aprés. Car le vent nous vint de vers Damiete, qui nous toli le courant de l'yaue, et les chevaliers que le roy avoit mis en ses courciers pour nos malades deffendre s'enfouirent. Nos mariniers perdirent le cours du flum et se mistrent en une noe, dont il nous couvint retourner ariere vers les Sarrazins.</p>
<p><milestone n="314" unit="paragraphe-Wailly"/> Nous, qui alions par yaue, venimes un pou devant ce que l'aube crevast au passage la ou les galies au soudanc estoient qui nous avoient tolu a venir les viandes de vers Damiete. La ot grant hutin, car il traioient a nous et a nostre gent qui estoient sus la rive de l'yaue, a cheval, si grant foison de pylés atout le feu grejois que il sembloit que les estoiles du ciel cheïssent.</p>
<p><milestone n="315" unit="paragraphe-Wailly"/> Quant nos mariniers nous eurent ramenez du bras du flum la ou il nous orent enbatus, nous trouvames les courciers le roy que le roy nous avoit establiz pour nos malades deffendre, qui s'en venoient fuiant vers Damiete. Lors leva un vent qui venoit de vers Damiete, si fort que il nous toli le cours de l'yaue. <milestone n="316" unit="paragraphe-Wailly"/> A l'une des rives du flum et a
<!-- <pb n="155"/> -->
<pb n="156"/>
l'autre avoit trop grant foison de vaisselés a nostre gent qui ne pooient aler aval, que les Sarrazins avoient pris et arestez, et tuoient les gens et les getoient en l'yaue, et traihoient les cofres et les harnois des nefz que il avoient gaaingnees a nostre gent. Les Sarrazins qui estoient a cheval sus la rive traioient a nous de pylés pour ce que nous ne voulions aler a eulz. Ma gent m'orent vestu un haubert a tournoier, le quel j'avoie vestu pour que les pilés qui cheoient en nostre vessel ne me bleçassent. 
<milestone n="317" unit="paragraphe-Wailly"/> En ce point, ma gent qui estoient en la pointe du vessel aval m'escrierent: <q>« Sire, sire, vos mariniers, pour ce que les Sarrazins les menacent, vous vuelent mener a terre. »</q> Je me fiz lever par les bras, si feble comme je estoie, et trais m'espee toute nue sur eulz, et leur diz que je les occirroie se il me menoient a terre. Et il me respondirent que je preisse le quel que je vourroie, ou il me menroient a terre, ou il me ancreroient en mi le flum jusques a tant que le vent feust choit. Et je leur dis que j'amoie miex que il m'ancrassent en mi le flum que ce que il me menacent a terre, la ou je veoie nostre occision; et il m'ancrerent.</p>
<p><milestone n="318" unit="paragraphe-Wailly"/> Ne tarda gueres que nous veismes venir <w type="num">.IIII.</w> galies du soudanc, la ou il avoit bien mil homes. Lors j'appelai mes chevaliers et ma gent, et leur demandai que il vouloient que nous feissions, ou de nous rendre aus galies le soudanc ou de nous rendre a ceulz qui estoient a terre. Nous acordames touz que nous amions miex que nous nous randission aus galies le soudanc, pour ce que il nous tendroient tous ensemble, que ce que nous nous randisson a ceulz qui estoient a terre, pour ce que il nous esparpilleroient et vendroient aus Beduyns. <milestone n="319" unit="paragraphe-Wailly"/> Lors dit un mien scelerier, qui estoit né de Doulevens: <q>« Sire, je ne m'acorde pas a cest conseil ».</q> Je li demandai au quel il s'acordoit, et il me dit: <q>« Je m'acorde que nous nous lessons touz tuer, si nous en irons touz en paradis ».</q> Mez nous ne le creumes pas.</p>
<p><milestone n="320" unit="paragraphe-Wailly"/> Quant vi que prenre nous escouvenoit, je prins mon escrin et mes joiaus et les getai ou flum, et mes reliques aussi. Lors me dit un de mes mariniers: <q>« Sire, se vous ne
<!-- <pb n="157"/> -->
<pb n="158"/>
me lessiés dire que vous soiés cousin au roy, l'en vous occirra touz, et nous avec ».</q> Et je diz que je vouloie bien que il deist ce que il vourroit. Quant la premiere galie qui venoit vers nous pour nous hurter nostre vessel en travers oÿrent ce, il geterent lur ancres pres de nostre vessel. 
<milestone n="321" unit="paragraphe-Wailly"/> Lors m'envoia Diex un Sarrazin qui estoit de la terre l'empereour et vestu de unes brayes de toilles escrue, et en vint noant parmy le fleuve jusques a nostre vessel et m'embraça par les flans et me dit: <q>« Sire, vous estes perdu se vous ne metés conseil en vous, car il vous convient saillir de vostre vessel sur le bec qui est tison de celle galie. Et se vous saillés, il ne vous regarderont ja, car il entendent au gaaing de vostre vessel ».</q> Il me geterent une corde de la galie, et je sailli sus l'estoc, ainsi comme Dieu volt. Et sachiez que je chancelai tellement que se il ne fu sailli aprés moy pour moy soustenir, je feusse cheu en l'yaue.</p>
<p><milestone n="322" unit="paragraphe-Wailly"/> Il me tira en la galie, la ou il avoit bien <w type="num">.IIII<hi rend="exp">XX</hi>.</w> homes de leur gens, et il me tint touz jours embracié; et lors il me porterent a terre et me saillirent sur le cors pour moy coper la gorge, car cilz qui m'eust occis cuidast estre honoré. Et ce Sarrazin me tenoit touz jours embracié et crioit: <q>« Cousin le roy ! »</q> En tele maniere me porterent <w type="num">.II.</w> foiz par terre et une a genoillons, et lors je senti le coutel a la gorge. En ceste persecucion me salva Diex par l'aide du Sarrazin, le quel me mena jusques ou chastel la ou les chevaliers sarrazins estoient. <milestone n="323" unit="paragraphe-Wailly"/> Quant je ving entre eulz, il m'osterent mon hauberc, et pour la pitié qu'il orent de moy, il geterent sur moy un mien couvertouer de escarlate fourré de menu ver que ma dame ma mere m'avoit donné; et l'autre m'aporta une courroie blanche, et je me ceingny sur mon couvertouer, ou quel je avoie fait un pertuis, et l'avoie vestu; et l'autre m'aporta un chaperon que je mis en ma teste. Et lors, pour la poour que je avoie, je commençai a trembler bien fort, et pour la maladie aussi. Et lors je demandai a boire, et l'en m'aporta de l'yaue en un pot, et si tost comme je la mis a ma bouche pour envoier aval, elle me sailli hors par les narilles. <milestone n="324" unit="paragraphe-Wailly"/> Quant je vi ce, je envoiai querre ma gent, et leur dis que je estoie mort, que j'avoie
<!-- <pb n="159"/> -->
<pb n="160"/>
l'apostume en la gorge; et il me demanderent comment je le savoie; et je leur moustray; et tantost qu'il virent que l'yaue me sailloit par les narilles il pristrent a plorer. Quant les chevaliers sarrazins qui la estoient virent ma gent plorer, il demanderent au Sarrazin qui sauvez nous avoit pour quoy il ploroient; et il respondi que il entendoit que j'avoie l'apostume en la gorge, par quoy je ne pouoie eschaper. Et lors un des chevaliers sarrazins dit a celi qui nous avoit garantiz que il nous reconfortast, car il me donroit tel chose a boivre de quoy je seroie gueri dedans <w type="num">.II.</w> jours; et si fist il.
</p>
<p><milestone n="325" unit="paragraphe-Wailly"/> Mon seigneur Raoul de Wanou, qui estoit entour moy, avoit esté esjareté a la grant bataille du quaresme prenant et ne pooit ester sur ses piez; et sachiez que un vieil Sarrazin chevalier qui estoit en la galie le portoit aus chambres privees a son col.</p>
<p><milestone n="326" unit="paragraphe-Wailly"/> Le grant amiral des galies m'envoia querre et me demanda se je estoie cousin le roy; et je li dis que nanin, et li conta comment et pour quoy le marinier avoit dit que je estoie cousin le roy. Et il dit que j'avoie fait que sage, car autrement eussions nous esté touz mors. Et il me demanda se je tenoie riens de lignage a l'empereur Ferri d'Alemaingne, qui lors vivoit, et je li respondi que je entendoie que ma dame ma mere estoit sa cousine germainne; et il me dit que tant m'en amoit il miex. <milestone n="327" unit="paragraphe-Wailly"/> Tandis que nous mangions, il fist venir un bourgois de Paris devant nous. Quant le bourgois fu venu, il me dit: <q>« Sire, que faites vous ? - Que faiz je donc ? feiz je. - En non Dieu, fist il, vous mangez char au vendredi ! »</q> Quant j'oï ce, je bouté m'escuele arieres. Et il demanda a mon Sarrazin pour quoy je avoie ce fait, et il li dit; et l'amiraut li respondi que ja Dieu ne m'en savroit mal gré, puis que je ne l'avoi fait a escient. <milestone n="328" unit="paragraphe-Wailly"/> Et sachez que ceste response me fist le legat quant nous fumes hors de prison. Et pour ce ne lessé je pas que je ne jeunasse touz les vendredis de quaresme aprés en pain et en yaue, dont le legat se courrouça moult forment a moy pour ce que il n'avoit demouré avec le roy de riches homes que moy.
<!-- <pb n="161"/> -->
<pb n="162"/>
<milestone n="329" unit="paragraphe-Wailly"/> Le dymanche aprés, l'amiraut me fit descendre et tous les autres prisonniers qui avoient esté pris en l'yaue sur la rive du flum. Endementieres que on trehoit mon seigneur Jehan, mon bon prestre, hors de la soute de la galie, il se pausma, et en le tua et le geta l'en ou flum. Son clerc, qui se pasma aussi pour la maladie de l'ost que il avoit, l'en li geta un mortier sus la teste, et fu mort et le geta l'en ou flum. <milestone n="330" unit="paragraphe-Wailly"/> Tandis que l'en descendoit les autres malades des galies ou il avoient esté en prison, il y avoit gens sarrazins appareillés, les espees toutes nues, que ceulz qui cheoient il les occioient et getoient touz ou flum. Je leur fis dire a mon Sarrazin que il me sembloit que ce n'estoit pas bien fait, car c'estoit contre les enseignements Salehadin, qui dit que l'en ne devoit nul home occirre puis que en li avoit donné a manger de son pain et de son sel. Et il me respondi que ce n'estoient pas homes qui vausissent riens, pour ce que il ne se pooient aidier pour les maladies que il avoient. <milestone n="331" unit="paragraphe-Wailly"/> Il me fist amener mes mariniers devant moy, et me dit que il estoient touz renoiés; et je li dis que il n'eust ja fiance en eulz, car aussi tost comme il nous avoient lessiez, aussi tost les leroient il se il veoient ne leur point ne leur lieu. Et l'amiraut me fist response tele que il s'acordoit a moy, que Salehadin disoit que en ne vit onques de mauvais crestien bon Sarrazin, ne de mauvais Sarrazin bon crestien. <milestone n="332" unit="paragraphe-Wailly"/> Et aprés ces choses, il me fist monter sus un palefroy et me menoit encoste de li; et passames un pont de nez et alames a la Masourre, la ou le roy et sa gent estoient pris. Et venimes a l'entree d'un grant paveillon la ou les escrivains le soudanc estoient, et firent illec escrire mon non. Lors me dit mon Sarrazin: <q>« Sire, je ne vous suivré plus, car je ne puis; mez je vous pri, sire, que cest enfant que vous avez avec vous, que vous le tenez tous jour par le poing, que les Sarrazins ne le vous toillent ».</q> Et cel enfant avoit non Berthelemin, et estoit filz au seigneur de Monfaucon de baat. <milestone n="333" unit="paragraphe-Wailly"/> Quant mon non fu mis en escrit, si me mena l'amiraut dedans le paveillon la ou les barons estoient, et plus de <w type="num">.X.</w> mille persones avec eulz. Quant je entrai leans, les barons firent touz si grant joie que en ne pooit goute oïr, et en louoient Nostre Seigneur, et disoient que il me cuidoient avoir perdu.</p>
<!-- <pb n="163"/> -->
<pb n="164"/>
<p><milestone n="334" unit="paragraphe-Wailly"/> Nous n'eumes gueres demouré illec quant nous fist lever l'un des plus riches homes qui la feust, et nous mena en un autre paveillon. Moult de chevaliers et d'autres gens tenoient les Sarrazins pris en une court qui estoit close de mur de terre. De ce clos ou il les avoient mis les fesoient traire l'un aprés l'autre, et leur demandoient: <q>« Te weulz tu renoier ? »</q> Ceulz qui ne se vouloient renoier, en les fesoit mettre d'une part et coper les testes, et ceulz qui se renoioient d'autre part. <milestone n="335" unit="paragraphe-Wailly"/> En ce point nous envoia le soudanc son conseil pour parler a nous, et demanderent a cui il diroient ce que le soudanc nous mandoit; et nous leur deismes que il le deissent au bon conte Perron de Bretaingne. Il avoit gens illec qui savoient le sarrazinnois et le françois, que l'en appele drugemens, qui enromançoient le sarrazinnois au conte Perron. Et furent les paroles teles: <q>« Sire, le soudanc nous envoie a vous pour savoir se vous vourriés estre delivrés ».</q> Le conte respondi: <q>« Oïl ».</q> <milestone n="336" unit="paragraphe-Wailly"/> <q>- Et que vous dourriés au soudanc pour vostre delivrance ? - Ce que nous pourrions faire et soufrir par reson »,</q> fist le conte. <q>« Et donriés vous, firent il, pour vostre delivrance nulz des chastiaus aus barons d'outre mer. »</q> Le conte respondi que il n'i avoit pooir, car en les tenoit de l'empereor d'Alemaingne qui lor vivoit. Il demanderent se nous renderions nulz des chastiaus du Temple ou de l'Ospital pour nostre delivrance. Et le conte respondi que ce ne pooit estre, que quant l'en y metoit les chastelains, en leur fesoit jurer sur sains que pour delivrance de cors de homme il ne renderoient nulz des chastiaus. Et il nous respondirent que il leur sembloit que nous n'avions talent d'estre delivrez, et que il s'en iroient et nous envoieroient ceulz qui joueroient a nous des espees, aussi comme il avoient fait aus autres; et s'en alerent.</p>
<p><milestone n="337" unit="paragraphe-Wailly"/> Maintenant que il s'en furent alez se feri en nostre paveillon une grant tourbe de gent, de joenes Sarrazins, les espees çaintes, et amenoient avec eulz un home de grant vieillesce, tout chanu, lequel nous fist demander se c'estoit voir que nous creions en un Dieu qui avoit esté pris pour nous, navré et mort pour nous, et au tiers jour resuscité; et
<!-- <pb n="165"/> -->
<pb n="166"/>
nous respondimes: <q>« Oÿl. »</q> Et lors nous dit que nous ne nous devions pas desconforter se nous avions soufertes ces persecucions pour li, <q>« car encore, dit il, n'estes vous pas mort pour li ainsi comme il fu mort pour vous; et se il ot pooir de li resusciter, soiés certein que il vous delivrera quant li plera ».</q> 
<milestone n="338" unit="paragraphe-Wailly"/> Lors s'en ala, et touz les autres joenes gens aprés li, dont je fu moult lié, car je cuidoie certeinnement que il nous feussent venu les testes trancher. Et ne tarja gueres aprés quant les gens le soudanc vindrent, qui nous distrent que le roy avoit pourchacié nostre delivrance.</p>
<p><milestone n="339" unit="paragraphe-Wailly"/> Aprés ce que le vieil home s'en fu alé qui nous ot reconfortez, revint le conseil le soudanc a nous, et nous dirent que le roy nous avoit pourchacié nostre delivrance, et que nous envoison <w type="num">.IIII.</w> de nos gens a li pour oÿr comment il avoit fait. Nous y envoiames mon seigneur Jehan de Waleri, le preudomme, mon seigneur Phelippe de Monfort, mon seigneur Baudouyn, d'Ibelin, seneschal de Cypre, et mon seigneur Guion d'Ibelin, son frère connestable de Cypre, l'un des miex entechez chevaliers que je veisse onques, et qui plus amoit les gens de cest paÿs. Ces <w type="num">.IIII.</w> nous raporterent la maniere comment le roy nous avoit pourchacié nostre delivrance; et elle fu tele.</p>
<p><milestone n="340" unit="paragraphe-Wailly"/> Le conseil au soudanc essaierent le roy en la maniere que il nous avoient essaiés, pour veoir se li roys leur vourroit promettre a delivrer nulz des chastiaus du Temple ne de l'Ospital, ne nulz des chastiaus aus barons du païs. Et ainsi comme Dieu voult, le roy leur respondi tout en la maniere que nous avions respondu. Et il le menacerent et li distrent que puis que il ne le vouloit faire, que il le feroient mettre es bernicles. <milestone n="341" unit="paragraphe-Wailly"/> Bernicles est le plus grief tourment que l'en puisse faire souffrir a nully; et sont <w type="num">.II.</w> tisons ploians endentés au chief, et entre l'un en l'autre et sont liés a fors courroies de beuf au chief. Et quant il weulent mettre les gens dedans, si les couchent sus leur costez et leur mettent les jambes parmi les chevilles dedans, et puis si font asseoir un home sur les tisons, dont il avient ainsi qu'il ne demourra ja demi pié entier de os qu'il ne soit tout debrisiés. Et pour faire au pis que il peuent, au
<!-- <pb n="167"/> -->
<pb n="168"/>
chief de <w type="num">.III.</w> jours que les jambes sont enflees, si remettent les jambes enflees dedans les bernicles et rebrisent tout de rechief. A ces menaces leur respondi le roy que il estoit leur prisonnier et que il pouoient fere de li leur volenté.
</p>
<p><milestone n="342" unit="paragraphe-Wailly"/> Quant il virent que il ne pourroient vaincre le bon roy par menaces, si revindrent a li et li demanderent combien il voudroit donner au soudanc d'argent, et avec ce leur rendit Damiete. Et le roy leur respondi que se le soudanc vouloit prenre resonnable somme de deniers de li, que il manderoit a la royne que elle les paiast pour leur delivrance. Et il distrent: <q>« Comment est ce que vous ne nous voulez dire que vous ferez ces choses ? »</q> Et le roy respondi que il ne savoit se la royne le vourroit faire, pour ce que elle estoit sa dame. Et lors le conseil s'en rala parler au soudanc, et raporterent au roy que se la royne vouloit paier <w type="num">.X<hi rend="exp">C</hi>.</w> mile besans d'or, qui valoient <w type="num">.V<hi rend="exp">C</hi>.</w> mile livres, que il delivreroit le roy. <milestone n="343" unit="paragraphe-Wailly"/> Et le roy leur demanda par leur seremens se le soudanc les delivreroit pour tant, se la royne le vouloit faire. Et il ralerent parler au soudanc, et au revenir firent le serement au roy que il le delivreroient ainsi. Et maintenant que il orent juré, le roy dit et promist aus amiraus que il paieroit volentiers les <w type="num">.V<hi rend="exp">C</hi>.</w> mille livres pour la delivrance de sa gent, et Damiete pour la delivrance de son cors, car il n'estoit pas tel que il se deust desraimbre a deniers. Quant le soudanc oÿ ce, il dit: <q>« Par ma foy, larges est le Frans, quant il n'a pas bargigné sur si grant somme de deniers. Or li alés dire, fist le soudanc, que je li donne <w type="num">.C.</w> mile livres pour la reançon paier ».</q></p>
<p><milestone n="344" unit="paragraphe-Wailly"/> Lors fist entrer le soudanc les riches homes en <w type="num">.IIII.</w> galies pour mener vers Damiete. En la galie la ou je fus mis fu le bon conte Pierre de Bretaingne, le conte Guillaume de Flandres, le bon conte Jehan de Soissons, mon seigneur Hymbert de Biaugeu, connestable de France, le bon chevalier mon seigneur Baudouyn d'Ybelin et mon seigneur Gui, son frere, i furent mis. <milestone n="345" unit="paragraphe-Wailly"/> Cil qui nous
<!-- <pb n="169"/> -->
<pb n="170"/>
conduisoient en la galie nous ariverent devant une heberge que le soudanc avoit fet tendre sur le flum, de tel maniere comme vous orrez. Devant celle heberge avoit une tour de parches de sapin et close entour de telle tainte, et la porte estoit de la heberge. Et dedans celle porte estoit un paveillon tendu, la ou les amiraus, quant il aloient parler au soudanc, lessoient leur espees et leur harnois. Aprés ce paveillon ravoit une porte comme la premiere, et par celle porte entroit l'en en un grant paveillon qui estoit la sale au soudanc. Aprés la sale avoit une tel tour comme devant, par la quele l'en entroit en la chambre le soudanc. 
<milestone n="346" unit="paragraphe-Wailly"/> Aprés la chambre le soudanc avoit un prael, et enmi le prael avoit une tour plus haute que toutes les autres, la ou le soudanc aloit veoir tout le pays et tout l'ost. Du prael movoit une alee qui aloit au flum, la ou le soudanc avoit fait tendre en l'yaue un paveillon pour soi aler baigner. Toutes ses herberges estoient closes de treillis de fust, et par dehors estoient les treillis couvers de toilles yndes, pour ce que ceulz qui estoient dehors ne peussent veoir dedans; et les tours toutes quatre estoient couvertes de telle.</p>
<p><milestone n="347" unit="paragraphe-Wailly"/> Nous venimes le jeudi devant l'Ascencion en ce lieu la ou ces herberges estoient tendues. Les <w type="num">.IIII.</w> galies la ou entré nous estions en prison ancra on devant de la herberge le soudanc. En un paveillon qui estoit assez pres des herberges le soudanc descendi on le roy. Le soudanc avoit ainsi atiré que le samedi devant l'Ascencion en li rendroit Damiete et il rendroit le roy.</p>
<p><milestone n="348" unit="paragraphe-Wailly"/> Li amiraut que le soudanc avoit osté de son conseil pour mettre les siens que il ot amenez d'estranges terres prisrent conseil entre eulz, et dit un sage home sarrazin en tel maniere: <q>« Seigneur, vous veez la honte et la deshoneur que le soudanc nous fait, que il nous oste de l'onneur la ou son pere nous avoit mis. Pour la quel chose nous devons estre certeins que s'il se treuve dedans la forteresce de Damiete, il nous fera prenre et mourir en sa prison aussi comme son aieul fist aus amiraus qui pristrent le conte de Bar et le
<!-- <pb n="171"/> -->
<pb n="172"/>
conte de Monfort; et pour ce vaut il miex, si comme il me semble, que nous le façons occirre avant qu'il nous parte des mains. »</q>
</p>
<p><milestone n="349" unit="paragraphe-Wailly"/> Il alerent a ceulz de la Halequa et leur requistrent que il occeissent le soudanc si tost comme il avroient mangé avec le soudanc, qui les en avoient semons. Or avint ainsi que aprés ce qu'il orent mangié, et le soudanc s'en aloit en sa chambre et ot pris congé de ses amiraus, un des chevaliers de la Halequa qui portoit l'espee au soudanc feri le soudanc de s'espee meismes parmi la main entre les <w type="num">.IIII.</w> dois, et li fendi la main jusques au bras. <milestone n="350" unit="paragraphe-Wailly"/> Lors le soudanc se retourna a ses amiraus, qui ce li avoient fait faire, et leur dit: <q>« Seigneurs, je me pleing a vous de ceulz de la Hauleca, qui me vouloient occirre, si comme vous le pouez veoir ».</q> Lors respondirent les chevaliers de la Haulequa a une voiz au soudanc et distrent ainsi: <q>« Puis que tu diz que nous te voulons occirre, il nous vaut miex que nous t'occion que tu nous occies ».</q></p>
<p><milestone n="351" unit="paragraphe-Wailly"/> Lors firent sonner les nacaires, et tout l'ost vint demander que le soudanc vouloit; et il leur respondirent que Damiete estoit prise et que le soudanc aloit a Damiete, et que il leur mandoit que il alassent aprés li. Tuit s'armerent et ferirent des esperons vers Damiete. Et quant nous veismes que il en aloient vers Damiete, nous fumes a grant meschief de cuer, pour ce que nous cuidions que Damiete feust perdue. Le soudanc, qui estoit joenes et legiers, s'enfui en la tour que il avoit fet faire avec <w type="num">.III.</w> de ses evesques qui avoient mangé avec li; et estoit la tour dariere sa chambre, aussi comme vous avés oÿ ci devant. <milestone n="352" unit="paragraphe-Wailly"/> Cil de la Haleca, qui estoient <w type="num">.V.</w> cens a cheval, abatirent les paveillons au soudanc et l'assiegerent entour et environ dedans la tour qu'il avoit fet faire, avec <w type="num">.III.</w> de ses evesques qui avoient mangé avec li, et li escrierent qu'il descendist. Et lors dit que si feroit il, mes que il l'asseurassent; et il distrent que il le feroient descendre a force, et que il n'estoit mie dedans Damiete. Il li lancerent le feu grejois, qui se prist en la tour, qui estoit faite de planches de sapin et de telle de coton. La tour s'esprit hastivement, que onques si biau feu ne vi ne si
<!-- <pb n="173"/> -->
<pb n="174"/>
droit. Quant le soudanc vit ce, il descendi hastivement et s'en vint fuiant vers le flum toute la voie dont je vous ai avant parlé. 
<milestone n="353" unit="paragraphe-Wailly"/> Ceulz de la Halequa avoient toute la voie rompue a leur espees; et au passer que le soudanc fist pour aler vers le flum, l'un d'eulz li donna d'un glaive parmi les costes; et le soudanc s'enfui ou flum, le glaive trainnant. Et il descendirent la jusques a nou, et le vindrent occirre ou flum assez prés de nostre galie la ou nous estions. L'un des chevaliers, qui avoit a non Faraquataye, le fendi de s'espee et li osta le cuer du ventre. Et lors il en vint au roy, sa main toute ensanglantee, et li dit: <q>« Que me donras tu, que je t'ai occis ton ennemi qui t'eust mort se il eust vescu » ?</q> Et le roy ne li respondi onques riens.</p>
<p><milestone n="354" unit="paragraphe-Wailly"/> Il en vindrent bien <w type="num">.XXX.</w>, les espees toutes nues es mains a nostre galie et au coul les haches danoises. Je demandai a mon seigneur Baudouyn d'Ibelin, qui savoit bien le sarrazinnois, que celle gent disoient; et il me respondi que il disoient que il nous venoient les testes trancher. Il y avoit tout plein de gens qui se confessoient a un frere de la Trinité qui avait nom Jehan et estoit au conte Guillaume de Flandres. Mes endroit de moy, ne me souvint onques de pechié que j'eusse fait, ainçois m'apensai que quant plus me deffenderoie et plus me ganchiroie, et pis me vauroit. <milestone n="355" unit="paragraphe-Wailly"/> Et lors me seignai et m'agenoillai au pié de l'un d'eulz, qui tenoit une hache danoise a charpentier, et dis: <q>« Ainsi mourut saint Agnés. »</q> Messire Gui d'Ybelin, connestable de Chypre, s'agenoilla encoste moy et se confessa a moy; et je li dis: <q>« Je vous asolz de tel pooir comme Dieu m'a donné »;</q> mez quant je me levai d'ilec, il ne me souvint onques de chose que il m'eust dite ne racontee.</p>
<p><milestone n="356" unit="paragraphe-Wailly"/> Il nous firent lever de la ou nous estions et nous mistrent en prison en la sente de la galie; et cuiderent moult de nostre gent que il l'eussent fait pour ce que il ne nous voudroient pas assaillir touz ensemble, mes pour nous tuer l'un aprés l'autre. Leans fumes a tel meschief le soir, tout soir, que nous gisions si a estroit que mes piez estoient endroit le bon conte Perron de Bretaingne, et les siens
<!-- <pb n="175"/> -->
<pb n="176"/>
estoient endroit le mien visage. 
<milestone n="357" unit="paragraphe-Wailly"/> L'endemain nous firent traire les amiraus de la prison la ou nous estions, et nous dirent ainsi leur message que nous alissions parler aus amiraus pour renouveler les couvenances que le soudanc avoit eues avec nous; et nous dirent que nous feussions certein que se le soudanc eust vescu, il eust fait coper la teste au roy et a nous touz aussi. Cil qui y porent aler y alerent; le conte de Bretaingne et le connestable et je, qui estions griefs malades, demourames; le conte de Flandres, le conte Jehan de Soissons, les <w type="num">.II.</w> freres d'Ibelin et les autres qui se porent aidier y alerent.</p>
<p><milestone n="358" unit="paragraphe-Wailly"/> Il acorderent aus amiraus en tel maniere que si tost comme en leur avroit delivré Damiete, il deliverroient le roy et les autres riches homes qui la estoient; car le menu peuple en avoit fait mener le soudanc vers Babiloine, fors que ceulz que il avoit fait tuer; et ceste chose avoit il fete contre les couvenances que il avoit au roy, par quoy il semble bien que il nous eust fait tuer aussi, si tost comme il eust eu Damiete. <milestone n="359" unit="paragraphe-Wailly"/> Et le roy leur devoit jurer aussi a leur faire gré de <w type="num">.II<hi rend="exp">C</hi>.</w> mille livres avant que il partisist du flum et <w type="num">.II<hi rend="exp">C</hi>.</w> mille livres en Acre. Les Sarrazins, par les couvenances qu'il avoient au roy, devoient garder les malades qui estoient en Damiete, les arbalestres, les armeures, les engins, les chars salees, jusques a tant que le roy les envoieroit querre.</p>
<p><milestone n="360" unit="paragraphe-Wailly"/> Les seremens que les amiraus devoient fere au roy furent devisez et furent tiex que se il ne tenoient au roy les couvenances, que il feussent aussi honni comme cil qui par son pechié aloit en pelerinage a Mahommet a Maques sa teste descouverte; et feussent aussi honni comme cil qui lessoient leur femmes et les reprenoient aprés. De ce cas ne peuent lessier leur femmes, a la loy de Mahommet, que jamez la puissent ravoir se il ne voit un autre homme gesir a li avant que il la puisse ravoir. <milestone n="361" unit="paragraphe-Wailly"/> Le tiers serement fu tel que se il ne tenoient les couvenances au roy, que il feussent aussi honnis comme le Sarrazin qui manjue la char de porc. Le roy prist les seremens desus diz des amiraus a
<!-- <pb n="177"/> -->
<pb n="178"/>
grei par ce que mestre Nichole d'Acre, qui savoit le sarrazinnois, dit que il ne les pooient plus forz faire selonc leur lai.
</p>
<p><milestone n="362" unit="paragraphe-Wailly"/> Quant les amiraus orent juré, il firent mettre en escrit le serement que il vouloient avoir du roy, qui fu tel par le conseil des proveres qui s'estoient renoié devers eulz, et disoit l'escript ainsi, que se le roy ne tenoit les couvenances aus amiraus, que il feust aussi honni comme le crestien qui renie Dieu et sa Mere et privé de la compaingnie de ses <w type="num">.XII.</w> compaingnons, de touz les sains et de toutes les saintes; a ce s'acordoit bien le roy. Le darenier point du serement fu tel que se il ne tenoit les couvenances aus amiraus, que il feust aussi honni comme le crestien qui renoie Dieu et sa loy, et qui en despit de Dieu crache sur la croiz et marche desus. <milestone n="363" unit="paragraphe-Wailly"/> Quant li roys oÿ ce, il dit que, se Dieu plet, cesti serement ne feroit il ja.</p>
<p>Les amiraus envoierent mestre Nichole, qui savoit le sarrazinnois, au roy, qui dit au roy tiex paroles: <q>« Sire, les amiraus ont grant despit de ce que il ont juré quanque vous requeistes, et vous ne voulez jurer ce que il vous requierent; et soiés certein que se vous ne le jurez, il vous feront la teste coper et a toute vostre gent ».</q> Le roy respondi que il en pooient faire leur volenté, car il amoit miex mourir bon crestien que ce que il vesquist ou courrous Dieu et sa Mere et de ses saints.</p>
<p><milestone n="364" unit="paragraphe-Wailly"/> Le patriarche de Jerusalem, vieil home et ancien de l'aage de <w type="num">.IIII <hi rend="exp">XX</hi>.</w> ans, avoit pourchacié asseurement des Sarrazins et estoit venu vers le roy pour li aidier a pourchacier sa delivrance. Or est tele la coustume entre les crestiens et les Sarrazins que, quant le roy ou le soudanc meurt, cil qui sont en messagerie, soit en paennime ou en crestienté, sont prison et esclave; et pour ce que le soudanc qui avoit donné la seurté au patriarche fu mort, le patriarche fu prisonnier aussi comme nous fumes. Quant le roy ot faite sa response, l'un des amiraus dit que ce conseil li avoit donné le patriarche, et dit aus paiens: <q>« Se vous me voulés croire,
<!-- <pb n="179"/> -->
<pb n="180"/>
je ferai le roy jurer, car je li ferai, dist il, la teste du patriarche voler en son geron ».</q> 
<milestone n="365" unit="paragraphe-Wailly"/> Il ne le vorent pas croire, ainçois pristrent le patriarche, et le leverent de delez le roy et le lierent a une perche d'un paveillon, les mains darieres le dos, si estroitement que les mains li furent aussi enflees et aussi grosses comme sa teste, et que le sanc li sailloit parmi les mains. Le patriarche crioit au roy : <q>« Sire, pour Dieu jurez seurement, car je prens le pechié sus l'ame de moy du serement que vous ferez, puis que vous le beez bien a tenir ».</q> Je ne sai pas comment le serement fu atiré, mez les amiraus se tindrent bien a paié du serement le roy et des autres riches homes qui la estoient.</p>
<p><milestone n="366" unit="paragraphe-Wailly"/> Des que le soudanc fu occis, en fist venir les estrumens au soudanc devant la tente le roy, et dit en au roy que les amiraus avoient eu grant conseil de li faire soudanc de Babiloine. Et il me demanda se je cuidoie que il eust pris le royaume de Babiloine se il li eussent presenté; et je li dis que il eust moult fait que fol, a ce que il avoient leur seigneur occis; et il me dit que vraiement il ne l'eust mie refusé. <milestone n="367" unit="paragraphe-Wailly"/> Et sachiez que on dist que il ne demoura pour autre chose que pour ce que il disoient que le roy estoit le plus ferme crestien que en peust trouver. Et cest exemple en moustroient, a ce que quant il se partoit de la heberge, il prenoit sa croiz a terre et seignoit tout son cors. Et disoient que se Mahommet leur eust tant de meschief soufert a faire, il ne le creussent jamez; et disoient que se celle gent fesoient soudanc de li, il les occirroit touz ou il devendroient crestiens.</p>
<p><milestone n="368" unit="paragraphe-Wailly"/> Aprés ce que les couvenances furent acordees du roy et des amiraus et jurees, fu acordé que il nous deliverroient le lendemain de l'Ascension, et que si tost comme Damiete seroit delivree aus amiraus, en deliverroit le cors le roy et les riches homes qui avec li estoient, aussi comme il est devant dit. Le jeudi au soir, ceulz qui menoient nos <w type="num">.IIII.</w> galies vindrent ancrer nos <w type="num">.IIII.</w> galies enmi le flum devant le pont de Damiete, et firent tendre un paveillon devant le pont, la ou le roy descendi.</p>
<!-- <pb n="181"/> -->
<pb n="182"/>
<p><milestone n="369" unit="paragraphe-Wailly"/> Au solleil levant, mon seigneur Geffroy de Sergines ala en la ville et fist rendre la ville aus amiraus; sur les tours de la ville mistrent les enseignes au soudanc. Les chevaliers sarrazins se mistrent en la ville, et commencerent a boivre des vins et furent maintenant touz yvres, dont l'un d'eulz vint a nostre galie et trait s'espee toute ensanglantee et dit que endroit de li avoit tué <w type="num">.VI.</w> de nos gens. <milestone n="370" unit="paragraphe-Wailly"/> Avant que Damiete feust rendue avoit l'en recueilli la royne en nos nez, et toute nostre gens qui estoient en Damiete, fors que les malades qui estoient en Damiete. Les Sarrazins les devoient garder par leur serement; il les tuerent touz. Les engins le roy, que il devoient garder aussi, il les decoperent par pieces; et les chairs salees que il devoient garder, pour ce que il ne manjuent point de porc, il ne les garderent pas, ainçois firent un lit de bacons et un autre de gens mors, et mistrent le feu dedans; et y ot si grant feu que il dura le vendredi, le samedi et le dymanche.</p>
<p><milestone n="371" unit="paragraphe-Wailly"/> Le roy et nous, que il durent delivrer des le solleil levant, il nous tindrent jusques a solleil couchant, ne onques n'i mangasmes ne les amiraus aussi, ainçois furent en desputoison tout le jour. Et disoit un amiraut pour ceulz qui estoient de sa partie: <q>« Seigneurs, se vous me voulez croire, moy et ceulz qui sont ci de ma partie, nous occirrons le roy et ces riches homes qui ci sont; car de sa <w type="num">.XL.</w> ans n'avons mes garde, car leurs enfans sont petiz; et nous avons Damiete devers nous, par quoy nous le poons faire plus seurement ».</q> <milestone n="372" unit="paragraphe-Wailly"/> Un autre Sarrazin, qui avoit non Sebreci, qui estoit nez de Morentaigne, disoit encontre, et disoit ainsi: <q>« Se nous occions le roy aprés ce que nous avons occis le soudanc, en dira que les Egypciens sont les plus mauveses gens et les plus desloiaus qui soient ou monde ».</q> Et cil qui vouloit que en nous occeist disoit encontre, et disoit ainsi: <q>« Il est bien voir que nous nous sommes trop malement deffait de nostre soudanc que nous avons tué; car nous sommes alés contre le commandament Mahommet, qui nous commande que nous gardons le nostre seigneur aussi comme la prunelle de nostre oeil; et vez ci en cest livre le commandement tout escript. Or escoutez, fait il, l'autre commandement 
<!-- <pb n="183"/> -->
<pb n="184"/>
Mahommet qui vient aprés ».</q> 
<milestone n="373" unit="paragraphe-Wailly"/> Il leur tournoit un foillet ou livre que il tenoit, et leur moustroit l'autre commandemant Mahommet, qui estoit tel: <q>« En l'asseurement de la foy occi l'ennemi de la loy ».</q><q>« Or gardez comment nous avons mesfait contre les commandemens Mahommet de ce que nous avons tué nostre seigneur; et encore ferons nous pis se nous ne tuons le roy, quelque asseurement que nous li aions donné, car c'est le plus fort ennemi que la loy paiennime ait ».</q> <milestone n="374" unit="paragraphe-Wailly"/> Nostre mort fu pres que acordee; dont il avint ainsi que un amiraut qui estoit nostre adversaire cuida que en nous deust touz occirre, et vint sur le flum et commença a crier en sarrazinnois a ceulz qui les galies menoient, et osta sa touaille de sa teste et leur fist un signe de sa touaille. Et maintenant il nous desancrerent et nous remenerent bien une grant lieue ariere vers Babiloine; lors cuidames nous estre touz perdus, et y ot maintes lermes plorees.</p>
<p><milestone n="375" unit="paragraphe-Wailly"/> Aussi comme Dieu voult, qui n'oublie pas les siens, il fu acordé entour solleil couchant que nous serions delivrez. Lors nous ramena l'en et mist l'en nos <w type="num">.IIII.</w> galies a terre. Nous requeismes que en nous lessast aler; il nous dirent que non feroient juesques a ce que nous eussions mangé, <q>« car ce seroit honte aus amiraus se vous partiés de nos prisons a jeun ».</q> <milestone n="376" unit="paragraphe-Wailly"/> Et nous requeismes que en nous donnast la viande et nous mangerions; et il nous distrent que en l'estoit alé querre en l'ost. Les viandes que il nous donnerent, ce furent begnes de fourmages, qui estoient roties au solleil pour ce que les vers n'i venissent, et oefz durs cuis de <w type="num">.IIII.</w> jours ou de <w type="num">.V.</w>; et pour honneur de nous en les avoit fait peindre par dehors de diverses couleurs par dehors.</p>
<p><milestone n="377" unit="paragraphe-Wailly"/> En nous mist a terre, et en alames vers le roy qu'il amenoient du paveillon la ou il l'avoient tenu vers le flum; et venoient bien <w type="num">.XX.</w> mille Sarrazins les espees ceintes touz aprés li a pié. Ou flum devant le roy avoit une galie de Genevois la ou il ne paroit que un seul home desur. Maintenant que il vit le roy sur le flum, il sonna un siblet, et au son du siblet saillirent bien de la sente de la galie <w type="num">.IIII<hi rend="exp">XX</hi>.</w> arbalestriers bien appareillés, les arbalestres montees, et mistrent maintenant les carriaus 
<!-- <pb n="185"/> -->
<pb n="186"/>
en coche. Tantost comme les Sarrazins les virent, il toucherent en fuie aussi comme berbis, que onques n'en demoura avec le roy fors que <w type="num">.II.</w> ou <w type="num">.III.</w> 
<milestone n="378" unit="paragraphe-Wailly"/> Il geterent une planche a terre pour requeillir le roy et le conte d'Anjou, son frere, et mon seigneur Geffroi de Sergines et mon seigneur Phelippe de Annemos, et le marechal de France que en appeloit dou Meis, et le mestre de la Trinité et moy. Le conte de Poitiers il retindrent en prison jusques a tant que le roy leur eust fait paier les <w type="num">.II<hi rend="exp">C</hi>.</w> mille livres que il leur devoit faire paier, avant que il partisist du flum, pour leur rançon.</p>
<p><milestone n="379" unit="paragraphe-Wailly"/> Le samedi aprés l'Ascension, lequel samedi est l'endemain que nous feumes delivrés, vindrent prenre congié du roy le conte de Flandres et le conte de Soissons et pluseurs des autres riches homes qui furent pris es galies. Le roy leur dit ainsi que il li sembloit que il feroient bien se il attendoient jusques a ce que le conte de Poitiers, son frere, feust delivrés; et il distrent que il n'avoient pooir, car les galies estoient toutes appareillees. En leur galies monterent et s'en vindrent en France; et en amenerent avec eulz le bon conte Perron de Bretaingne, qui estoit si malade que il ne vesqui puis que <w type="num">.III.</w> semainnes, et mourut sur mer.</p>
<p><milestone n="380" unit="paragraphe-Wailly"/> L'en commença a fere le paiement le samedi au matin, et y mist l'en au paiement faire le samedi et le dymanche toute jour jusques a la nuit, que en les paioit a la balance; et valoit chascune balance <w type="num">.X.</w> mille livres. Quant ce vint le dymanche au vespre, les gens le roy qui fesoient le paiement manderent au roy que il leur failloit bien encores <w type="num">.XXX.</w> mille livres. Et avec le roy n'avoit que le roy de Cezille et le marechal de France, le menistre de la Trinité et moy, et touz les autres estoient au paiement fere. <milestone n="381" unit="paragraphe-Wailly"/> Lors dis je au roy que il seroit bon que il envoiast querre le commandeur et le marechal du Temple, car le mestre estoit mort, et que il leur requeist que il li prestassent <w type="num">.XXX.</w> mile livres pour delivrer son frere. Le roy les envoia querre, et me dit le roy que je leur deisse. Quant je leur oy dit, frere Estienne d'Otricourt, qui estoit commandeur du Temple, me dit ainsi: <q>« Sire de Joinville, ce conseil que vous donnés au roy n'est ne bon ne
<!-- <pb n="187"/> -->
<pb n="188"/>
resonnable, car vous savés que nous recevons les commandes en tel maniere que par nos seremens nous ne les poons delivrer mes que a ceulz qui les nous baillent ».</q> Assés y ot de dures paroles et de felonnesses entre moy et li. 
<milestone n="382" unit="paragraphe-Wailly"/> Et lors parla frere Renaut de Vichiers, qui estoit marechal du Temple, et dit ainsi: <q>« Sire, lessiés ester la tençon du seigneur de Joinville et de nostre commandeur, car aussi comme nostre commandeur dit, nous ne pourrions riens bailler que nous ne feussiens parjures. Et de ce que le seneschal vous loe que ce nous ne vous en voulon prester, que vous en preignés, ne dit il pas molt grans merveilles, et vous en ferés vostre volenté. Et se vous prenez du nostre, nous avons bien tant du vostre en Acre que vous nous desdomagerés bien. »</q> <milestone n="383" unit="paragraphe-Wailly"/> Je dis au roy que je iroie se il vouloit, et le me commenda. Je m'en alé en une des galies du Temple, en la mestre galie. Et quant je voulz descendre en la sente de la galie la ou le tresor estoit, je demandé au commandeur du Temple que il venist veoir ce que je prenraie, et il n'i deingna onques venir. Le marechal dit que il venroit veoir la force que je li feroie. <milestone n="384" unit="paragraphe-Wailly"/> Si tost comme je fu avalé la ou le tresor estoit, je demandé au tresorier du Temple, qui la estoit, que il me baillast les clefz d'une huche qui estoit devant moy. Et il, qui me vit megre et descharné de la maladie, et en l'abit que je avoie esté en prison, dit que il ne m'en bailleroit nulles. Et je regardé une coignee qui gisoit illec, si la levai et dis que je feroie la clef le roy. Quant le marechal vit ce, si me prist par le poing et me dit: <q>« Sire, nous veons bien que c'est force que vous nous fetes, et nous vous ferons bailler les clez. »</q> Lors commanda au tresorier que en les me baillast, ce qu'il fist. Et quant le marechal ot dit au tresorier qui je estoie, il en fu moult eshahi. <milestone n="385" unit="paragraphe-Wailly"/> Je trouvai que celle huche que je ouvri estoit a Nichole de Choysi, un serjant le roy. Je jetai hors ce d'argent que je y trouvai et me alai seoir ou chief de nostre vessel qui m'avoit amené; et pris le marechal de France et le lessai avec l'argent, et sur la galie mis le menistre de la Trinité. Sus la galie, le marechal tendoit l'argent au menistre, et le menistre le me bailloit ou vessel la ou je estoie. Quant nous venimes vers la galie le roy, et je commençai a hucher au roy: <q>« Sire,
<!-- <pb n="189"/> -->
<pb n="190"/>
sire, esgardés comment je sui garni ! »</q> Et le saint home me vit moult volentiers et moult liement. Nous baillames a ceulz qui fesoient le paiement ce que j'avoie aporté. 
<milestone n="386" unit="paragraphe-Wailly"/> Quant le paiement fu fait, le conseil le roy, qui le paiement avoit fait, vint a li et li distrent que les Sarrazins ne vouloient delivrer son frere jusques a tant que il eussent l'argent par devers eulz. Aucuns du conseil y ot qui ne louoient mie le roy que il leur delivrast les deniers jusques a tant que il reust son frere; et le roy respondi que il leur deliverroit, car il leur avoit couvent, et il li retenissent les seues couvenances se il cuidoient bien faire. Lors dit mon seigneur Phelippe de Anemoes au roy que on avoit forconté aus Sarrazins une balance de <w type="num">.X.</w> mile livres. <milestone n="387" unit="paragraphe-Wailly"/> Et le roy se courrouça trop fort et dit que il vouloit que en leur rendist les <w type="num">.X.</w> mile livres, pour ce que il leur avoit couvent a paier les <w type="num">.CC.</w> mile livres avant que il partisist du flum. Et lors je passé mon seigneur Phelippe sus le pié, et dis au roy qu'il ne le creust pas, car il ne disoit pas voir, car les Sarrazins estoient les plus forconteurs qui feussent ou monde; et mon seigneur Phelippe dit que je disoie voir, car il ne le disoit que par moquerie. Et le roy dit que male encontre eust tele moquerie: <q>« Et vous commant, dit le roy a mon seigneur Phelippe, sur la foy que me devez comme mon home que vous estes, que se les <w type="num">.X.</w> mile livres ne sont païes, que vous les facez paier sans nulle faute ».</q></p>
<p><milestone n="388" unit="paragraphe-Wailly"/> Moult de gens avoient loué au roy que il se traisist en sa nef, qui l'attendoit en mer, pour li oster des mains aus Sarrazins. Onques le roy ne volt nullui croire, ainçois disoit que il ne partiroit du flum, aussi comme il l'avoit couvent, tant que il leur eust paié <w type="num">.CC.</w> mille livres. Si tost comme le paiement fu fait, le roy, sanz ce que nulz ne l'en prioit, nous dit que des ore mez estoit son serement quitez et que nous nous partissions de la et alissons en la nef qui estoit en la mer. <milestone n="389" unit="paragraphe-Wailly"/> Lors s'esmut nostre galie, et alames bien une grant lieue avant que l'un ne parla a l'autre pour la mesaise que nous avions de la prison du conte de Poitiers. Lors vint mon seigneur Phelippe de Monfort en un galion et escria au roy: <q>« Sire, sire, parlés a vostre frere le conte de Poitiers, qui est
<!-- <pb n="191"/> -->
<pb n="192"/>
en cel autre vessel ».</q> Lors escria le roy: <q>« Alume ! alume ! »</q> Et si fist l'en. Lors fu la joie si grant comme elle pot estre plus entre nous.
</p>
<p>Le roy entra en sa nef, et nous aussi. Un povre pecherre ala dire a la contesse de Poitiers qu'il avoit veu le conte de Poitiers delivre, et elle li fist donner <w type="num">.XX.</w> livres de parisis.</p>
<p><milestone n="390" unit="paragraphe-Wailly"/> Je ne weil pas oublier aucunes besoignes qui avindrent en Egypte tandis que nous y estions. Tout premier, je vous dirai de mon seigneur Gaucher de Chasteillon, que un chevalier, qui avoit non mon seigneur Jehan de Monson, me conta que il vit mon seigneur de Chasteillon en une rue qui estoit ou kasel la ou le roy fu pris; et passoit celle rue toute droite parmi le kasel, si que en veoit les champs d'une part et d'autre. En celle rue estoit mon seigneur Gaucher de Chasteillon, l'espee ou poing toute nue. <milestone n="391" unit="paragraphe-Wailly"/> Quant il veoit que les Turs se metoient parmi celle rue, il leur couroit sus l'espee ou poing et les flatoit hors du cazel; et au fuir que les Turs faisoient devant li, il, qui traioient aussi bien devant comme dariere, le couvrirent touz de pylez. Quant il les avoit chaciés hors du kazel, il se desflichoit de ces pilés qu'il avoit sur li et remetoit sa cote a armer desus li et se dressoit sus ses estriers et estendoit les bras atout l'espee, et crioit: <q>« Chasteillon, chevalier, ou sont mi preudomme ? »</q> Quant il se retournoit et il veoit que les Turs estoient entrés par l'autre chief, il leur recouroit sus, l'espee ou poing, et les enchaçoit; et ainsi fist par <w type="num">.III.</w> foiz en la maniere desus dite. <milestone n="392" unit="paragraphe-Wailly"/> Quant l'amiraut des galies m'ot amené devers ceulz qui furent pris a terre, je enquis a ceulz qui estoient entour li, ne onques ne trouvai qui me deist comment il fu pris, fors que tant que mon seigneur Jehan Fouinons, le bon chevalier, me dit que quant en l'amenoit pris vers la Massourre, il trouva un Turc qui estoit monté sur le cheval mon seigneur Gauchier de Chasteillon, et estoit la culiere toute sanglante du cheval; et il li demanda que il avoit fait de celi a qui le cheval estoit, et li respondi que il li avoit copé la gorge tout a cheval, si comme il apparut a la culiere, qui en estoit ensanglantee du sanc.</p>
<!-- <pb n="193"/> -->
<pb n="194"/>
<p><milestone n="393" unit="paragraphe-Wailly"/> Il avoit un moult vaillant home en l'ost, qui avoit a non mon seigneur Jaque de Castel, evesque de Soissons. Quant il vit que nos gens s'en revenoient devers Damiete, il, qui avoit grant desirrer de aler a Dieu, ne s'en voult pas revenir en la terre dont il estoit né, ainçois se hasta d'aler avec Dieu, et feri des esperons et assembla aus Turs tout seul, qui a leur espees l'occistrent et le mistrent en la compaignie Dieu ou nombre des martirs.</p>
<p><milestone n="394" unit="paragraphe-Wailly"/> Endementres que le roy attendoit le paiement que sa gent fesoient aus Turs pour la delivrance de son frere le conte de Poitiers, un Sarrazin molt bien atiré et moult bel home de cors vint au roy et li presenta lait pris en pos et fleurs de diverses manieres, de par les enfans le Nasac, qui avoit esté soudanc de Babiloine; et li fist le present en françois. <milestone n="395" unit="paragraphe-Wailly"/> Et le roy li demanda ou il avoit apris françois, et il dit que il avoit esté crestian; et le roy li dit: <q>« Alez vous en, que a vous ne parlerai je plus ! »</q> Je le trais d'une part et li demandai son couvine. Et il me dit qu'il avoit esté né de Provins et que il estoit venu en Egypte avec le roy Jehan, et que il estoit marié en Egypte et grant riche home. Et je li diz: <q>« Ne savez vous pas bien que se vous mouriés en ce point, que vous seriez damné et iriez en enfer ? »</q> . <milestone n="396" unit="paragraphe-Wailly"/> Et il dit: <q>« Oÿl, car il estoit certein que nulle loi n'estoit si bone comme la crestienne; mes je doute, se je aloie vers vous, la povreté la ou je seroie, et le reproche; toute jour me diroit l'en: <q>“Veez ci le renoié !”</q> Si aimme miex vivre riche et aise que je me meisse en tel point comme je vois ».</q> Et je li dis que le reproche seroit plus grant au jour du Jugement, la ou chascun verroit son mesfait, que ne seroit ce que il me contoit. Moult de bones paroles li diz, qui guerez ne valurent. Ainsi se departi de moy, n'onques puis ne le vi.</p>
<p><milestone n="397" unit="paragraphe-Wailly"/> Or avez oÿ ci devant les grans persecucions que le roy et nous souffrimes, les quiex persecucions la royne n'en eschapa pas, si comme vous orrez ci aprés. Car <w type="num">.III.</w> jours devant ce que elle acouchast li vindrent les nouvelles que le roy estoit pris, des quiex nouvelles elle fu si effree que toutes
<!-- <pb n="195"/> -->
<pb n="196"/>
les foiz que elle se dormoit en son lit, il li sembloit que toute sa chambre feust pleinne de Sarrazins, et s'escrioit: <q>« Aidiés ! aidiés ! »</q> Et pour ce que l'enfant ne feust periz dont elle estoit grosse, elle fesoit gesir devant son lit un chevalier ancien de l'aage de <w type="num">.IIII<hi rend="exp">XX</hi>.</w> ans, qui la tenoit par la main; toutes les foiz que la royne s'escrioit, il disoit: <q>« Dame, n'aiés garde, car je sui ci ».</q> 
<milestone n="398" unit="paragraphe-Wailly"/> Avant qu'elle feust acouchiee, elle fist vuidier hors toute sa chambre, fors que le chevalier; et s'agenoilla devant li et li requist qu'il luy donnast un don, et le chevalier li otria par son serement. Et elle li dit: <q>« Je vous demande, fist elle, par la foy que vous m'avez baillee, que se les Sarrazins prennent ceste ville, que vous me copez la teste avant qu'il me preignent ».</q> Et le chevalier respondi: <q>« Soiés certeinne que je le ferai volentiers, car je l'avoie ja bien enpensé que vous occirraie avant qu'il nous eussent pris ».</q></p>
<p><milestone n="399" unit="paragraphe-Wailly"/> La royne acoucha d'un filz qui ot a non Jehan, et l'appeloit l'en en surnom Tritant pour la grant douleur la ou il fu né. Le jour meisme que elle fu acouchee li dit l'en que ceulz de Pise et de Genes s'en vouloient fuir, et les autres communes. L'endemain que elle fu acouchiee, elle les manda touz devant son lit, si que la chambre fu toute pleinne, et leur dist: <q>« Seigneurs, pour Dieu merci, ne lessiés pas ceste ville, car vous veés que mon seigneur le roy seroit perdu, et touz ceulz qui sont pris, se elle estoit perdue. Et s'i ne vous plest, si vous preingne pitié de ceste chietive qui ci gist, que vous attendés tant que je soie relevee ».</q> <milestone n="400" unit="paragraphe-Wailly"/> Et il respondirent: <q>« Dame, comment ferons nous ce, que nous mourrons de fain en ceste ville ? »</q> Et elle leur dit que ja par famine ne s'en iroient, <q>« car je ferai acheter toutes les viandes en ceste ville; et vous retieing touz des or endroit aus despens du roy ».</q> Il se conseillerent, et revindrent a li et li otroierent que il demourroient volentiers. Et la royne, que Diex absoille, fist acheter toutes les viandes de la ville, qui li cousterent <w type="num">.CCC.</w> et <w type="num">.LX.</w> mille livres et plus. Avant sont terme la couvint relever, pour la cité que il couvenoit rendre aus Sarrazins. En Acre s'en vint la royne pour attendre le roy.</p>
<!-- <pb n="197"/> -->
<pb n="198"/>
<p><milestone n="401" unit="paragraphe-Wailly"/> Tandis que le roy attendoit la delivrance son frere, envoia le roy frere Raoul, le frere preescheur, a un amiral qui avoit a non Faracataie, l'un des plus loiaus Sarrazins que je veisse onques, et li manda que il se merveilloit moult comment li et les autres amiraus soufrirent comment en li avoit ses treves si villeinnement rompues, car en li avoit tué les malades que il devoient garder et fait du merrien de ses engins, et avoient ars les malades et les chars salees de porc, que il devoient garder aussi. <milestone n="402" unit="paragraphe-Wailly"/> Faracataie respondi a frere Raoul et dit: <q>« Frere Raoul, dites au roy que par ma loy je n'i puis mettre conseil, et se poise moy; et li dites de par moy que il ne face nul semblant que il li anuie tandis que il est en nostre main, car mort seroit ».</q> Et li loa que si tost comme il venroit en Acre, que il li en souvieingne.</p>
<p><milestone n="403" unit="paragraphe-Wailly"/> Quant le roy vint en sa nef, il ne trouva onques que sa gent li eussent riens appareillé, ne lit ne robes; ainçois li convint gesir, tant que nous fumes en Acre, sus les materas que le soudanc li avoit baillez et vestir les robes que le soudanc li avoit fet bailler et tailler, qui estoient de samit noir forré de vair et de griz, et y avoit grant foison de noiaus touz d'or.</p>
<p><milestone n="404" unit="paragraphe-Wailly"/> Tandis que nous fumes sur mer par <w type="num">.VI.</w> jours, je, qui estoie malade, me seoie touz jours decoste le roy. Et lors me conta il comment il avoit esté pris et comment il avoit pourchacié se reançon et la nostre, par l'aide de Dieu, et me fist conter comment je avoie esté pris en l'yaue; et aprés, il me dit que je devoie grant gré savoir a Nostre Seigneur quant il m'avoit delivré de si grans perilz. Moult regretoit la mort du conte d'Artois, son frere, et disoit que moult envis se fu tant souffert de li venir veoir comme le conte de Poitiers, que il ne le feust venu veoir es galies.</p>
<p><milestone n="405" unit="paragraphe-Wailly"/> Du conte d'Anjou, qui estoit en sa nef, se pleingnoit aussi a moy, qui nulle compaingnie ne li tenoit. Un jour demanda que le conte d'Anjou faisoit, et on li dit que il jouoit aus tables a mon seigneur Gautier d'Anemoes; et il ala la tout
<!-- <pb n="199"/> -->
<pb n="200"/>
chancelant pour la flebesce de sa maladie, et prist les dez et les tables, et les geta en la mer; et se courouça moult fort a son frere de ce que il s'estoit si tost pris a jouer au deiz. Mes mon seigneur Gautier en fu le miex paié, car il geta touz les deniers qui estoient sus le tablier, dont il y avoit grant foison, en son geron, et les emporta.
</p>
<p><milestone n="406" unit="paragraphe-Wailly"/> Ci aprés orrez de pluseurs persecucions et tribulacions que j'oy en Acre, de quiex Dieu, a qui je m'atendoie et a qui je m'attens, me delivra. Et ces choses ferai je escrire pour ce que cil qui les orront aient fiance en Dieu en leur persecucions et tribulacions, et Dieu leur aidera aussi comme il fist moy.</p>
<p><milestone n="407" unit="paragraphe-Wailly"/> Or disons dont que quant le roy vint en Acre, toutes les processions d'Acre li vindrent a l'encontre recevoir jusques a la mer a moult grant joie. L'en me amena un palefroi; si tost comme je fu monté sus, le cuer me failli, et je dis a celi qui le palefroy m'avoit amené que il me tenist, que je ne cheïsse. A grant peinne me monta l'en les degrez de la sale le roy. Je me assis a une fenestre, et un enfant delez moy, et avoit entour <w type="num">.X.</w> ans de aage, qui avoit a non Berthelemin et estoit filz de bast a mon seigneur Ami de Monbeliart, seigneur de Monfaucon. <milestone n="408" unit="paragraphe-Wailly"/> Endementres que je seoie illec, la ou nul ne se prenoit garde de moy, la me vint un vallet en une cote vermeille a <w type="num">.II.</w> roies jaunes, et me salua et me demanda se je le cognoissai; et je li dis nanin; et il me dit que il estoit d'Oiselair, le chastel mon oncle. Et je li demandai a qui il estoit, et il me dit que il n'estoit a nullui, et que il demourroit avec moy se je vouloie; et je dis que je le vouloie moult bien. Il m'ala maintenant querre coifes blanches et me pingna moult bien. <milestone n="409" unit="paragraphe-Wailly"/> Et lors m'envoia querre le roy pour manger avec li. Et je y alai atout le corcet que l'en m'avoit fait en la prison des rongneures de mon couvertouer, et mon couvertouer lessai a Berthelemin l'enfant, et <w type="num">.IIII.</w> aunes de camelin que l'en m'avoit donné pour Dieu en la prison. Guillemin, mon nouviau varlet, vint trencher devant moy, et pourchassa de la viande a l'enfant tant comme nous mangames.</p>
<!-- <pb n="201"/> -->
<pb n="202"/>
<p><milestone n="410" unit="paragraphe-Wailly"/> Mon vallet novel me dit que il m'avoit pourchacié un hostel tout delez les bains, pour moy laver de l'ordure et de la sueur que j'avoie aportee de la prison. Quant ce vint le soir, que je fus ou baing, le cuer me failli et me pasmai, et a grant peinne m'en trait l'en hors du baing jusques a mon lit. L'endemain, un vieil chevalier, qui avoit non mon seigneur Pierre de Bourbonne, me vint veoir, et je le reting entour moy. Il m'apleja en la ville ce qu'il me failli pour vestir et pour moy atourner. <milestone n="411" unit="paragraphe-Wailly"/> Quant je me fu areé bien <w type="num">.IIII.</w> jours aprés ce que nous fumes venuz, je alai veoir le roy; et m'enchoisonna et me dit que je n'avoie pas bien fet quant je avoie tant tardé a li veoir; et me commenda, si chier comme j'avoie s'amour, que mangasse avec li adés et au soir et au main, jusques a tant que il eust areé que nous ferions, ou d'aler en France ou de demourer. <milestone n="412" unit="paragraphe-Wailly"/> Je dis au roy que mon seigneur Pierre de Courtenay me devoit <w type="num">.IIII<hi rend="exp">C</hi>.</w> livres de mes gajes, les quiex il ne me vouloit paier; et le roy me respondi que il me feroit bien paier des deniers que il devoit au seigneur de Courtenay, et si fist il. Par le conseil mon seigneur Pierre de Bourbone, nous preismes <w type="num">.XL.</w> livres pour nos despens, et le remenant commendames a garder au commandeur du palais du Temple. Quant ce vint que j'oi despendu les <w type="num">.XL.</w> livres, je envoiai le pere Jehan Caym, de Sainte Manehost, que je avoie retenu outre mer, pour querre autre <w type="num">.XL.</w> livres. Le commandeur li respondi que il n'avoit denier du mien, et que il ne me congnoissoit. <milestone n="413" unit="paragraphe-Wailly"/> Je alai a frere Renaut de Vichiers, qui estoit mestre du Temple par l'aide du roy, pour la courtoisie que il avoit faite au roy en la prison, dont je vous ai parlé, et me plainz a li du commandeur du palais, qui mes deniers ne me vouloit rendre que je li avoie commandez. Quant il oÿ ce, il s'esfrea fort et me dit: <q>« Sire de Joinville, je vous aime moult. Mes soiés certein que se vous ne vous voulez soufrir de ceste demande, je ne vous aimeré jamez, car vous voulés fere entendant aus gens que nos freres sont larrons ».</q> Et je li dis que je ne me soufferroie ja, se Dieu plet. <milestone n="414" unit="paragraphe-Wailly"/> En ceste mesaise de cuer je fus <w type="num">.IIII.</w> jours, comme cil qui n'avoit plus de touz deniers pour despendre. Aprés ces <w type="num">.IIII.</w> jours, le mestre vint
<!-- <pb n="203"/> -->
<pb n="204"/>
vers moy tout riant et me dit que il avoit retrouvé mes deniers. La maniere comment il furent trouvez, ce fu pour ce que il avoit changé le commandeur du palais et l'avoit envoié a un cazel que en appelle le Saffran; et cil me rendi mes deniers.
</p>
<p><milestone n="415" unit="paragraphe-Wailly"/> L'evesque d'Acre qui lors estoit, qui avoit esté né de Provins, me fist prester la meson au curé de Saint Michiel. Je avoie retenu Caym de Sainte Manehot, qui moult bien me servi <w type="num">.II.</w> ans, miex que home que j'eusse onques entour moy ou pays, et plusieurs gens avoye retenus avecques moy. Or estoit ainsi que il avoit une logete a mon chevés, par ou l'en entroit ou moustier. <milestone n="416" unit="paragraphe-Wailly"/> Or avint ainsi que une contenue me prist, par quoy j'alai au lit, et toute ma mesnie aussi, ne onques un jour toute jour je n'oy onques qui me peust aidier ne lever; ne je n'atendoie que la mort, par un signe qui m'estoit delez l'oreille. Car il n'estoit nul jour que l'en n'aportast bien <w type="num">.XX.</w> mors ou plus au moustier, et de mon lit, toutes les foiz que on les aportoit, je ouaie chanter LIBERA ME DOMINE. Lors je plorai et rendi graces a Dieu, et li dis ainsi: <q>« Sire, aouré soies tu de ceste soufraite que tu me fez, car mains bobans ai eulz a moy couchier et a moy lever; et te pri, Sire, que tu m'aides et me delivre de ceste maladie »,</q> et aussi fist il et tous mes gens.</p>
<p><milestone n="417" unit="paragraphe-Wailly"/> Aprés ces choses je requis a Guillemin, mon nouvel escuier, qu'il me rendist conte, et si fist il; et trouvai que il m'avoit bien doumagé de <w type="num">.X.</w> livres de tournois, et de plus; et me dit, quant je li demandai, que il les me rendroit quant il pourroit. Je li donné congié et li dis que je li donnoie ce que il me devoit, car il l'avoit bien deservi. Je trouvai par les chevaliers de Bourgoingne, quant il revindrent de prison, que il l'avoient amené en leur compaignie, que c'estoit le plus courtois lierres qui onques feust; car quant il failloit a aucun chevalier coutel ou courroie, gans ou esperons ou autre chose, il l'aloit enbler et puis si li donnoit.</p>
<!-- <pb n="205"/> -->
<pb n="206"/>
<p><milestone n="418" unit="paragraphe-Wailly"/> En ce point que le roy estoit en Acre se prirent les freres le roy a jouer aus deiz. Et jouoit le conte de Poitiers si courtoisement que quant il avoit gaaingné, il fesoit ouvrir la sale et fesoit appeler les gentilz homes et les gentilz femmes, se nulz en y avoit, et donnoit a poingnees aussi bien les siens deniers comme il fesoit ceulz que il avoit gaingnés; et quant il avoit perdu, il achetoit par esme les deniers a ceulz a qui il avoit joué, et a son frere le conte d'Anjou et aus autres, et donnoit tout, et le sien et l'autrui.</p>
<p><milestone n="419" unit="paragraphe-Wailly"/> En ce point que nous estions en Acre envoia le roy querre ses freres et le conte de Flandres et les autres riches homes, a un dymanche, et leur dit ainsi: <q>« Seigneurs, ma dame la royne, ma mere, m'a mandé et prié tant comme elle peut que je m'en voise en France, car mon royaume est en grant peril, car je n'ai ne pez ne treves au roy d'Angleterre. Cil de ceste terre a qui j'ai parlé, m'ont dit, se je m'en vois, ceste terre est perdue, car il s'en venront touz aprés moy, pour ce que nulz n'i osera demourer a si pou de gent. Si vous pri, fist il, que vous y pensez; et pour ce que la besoingne est grosse, je vous donne respit de moy respondre ce que bon vous semblera juques a d'ui en <w type="num">.VIII.</w> jours ».</q> <milestone n="420" unit="paragraphe-Wailly"/> Dedans ces <w type="num">.VIII.</w> jours vint le legat a moy et me dit ainsi que il n'entendoit mie comment li roys eust pooir de demourer, et me proia moult a certes que je m'en vousisse revenir en sa nef. Et je li respondi que je n'en avoie pooir, car je n'avoie riens, ainsi comme il le savoit, pour ce que j'avoie tout perdu en l'yaue la ou j'avoie esté pris. <milestone n="421" unit="paragraphe-Wailly"/> Et ceste response ne li fis je pas pour ce que je ne feusse moult volentiers alé avec li, mez que pour une parole que monseigneur de Bollainmont, mon cousin germain, que Diex absoille, me dit quant je m'en alai outre mer: <q>« Vous en alez outre mer, fist il. Or vous prenés garde au revenir, car nulz chevaliers, ne povres ne richez, ne peut revenir que il ne soit honni se il lesse en la main des Sarrazins le peuple menu Nostre Seigneur en la quel compaingnie il est alé ».</q> Le legat se courouça a moy et me dit que je ne le deusse pas avoir refusé.</p>
<!-- <pb n="207"/> -->
<pb n="208"/>
<p><milestone n="422" unit="paragraphe-Wailly"/> Le dymanche aprés revenimes devant le roy; et lors demanda le roy a ses freres et aus autres barons et au conte de Flandres quel conseil il li donroient, ou de s'alee ou de sa demouree. Il respondirent touz que il avoient chargié a mon seigneur Guion Malvoisin le conseil que il vouloient donner au roy. Le roy li commanda que il deist ce que il li avoient chargié; et il dit ainsi: <milestone n="423" unit="paragraphe-Wailly"/> <q>« Sire, voz freres et les riches hommes qui ci sont ont regardé a vostre estat, et ont veu que vous n'avez pooir de demourer en cest païs a l'onneur de vous ne de vostre regne, que de touz les chevaliers qui vindrent en vostre compaingnie, dont vous en amenates en Cypre <w type="num">.II<hi rend="exp">M</hi>.</w> et <w type="num">.VIII<hi rend="exp">C</hi>.</w>, il n'en a pas en ceste ville <w type="num">.C.</w> de remenant. Si vous loent il, sire, que vous en alez en France et pourchaciés gens et deniers par quoy vous puissés hastivement revenir en cest païs vous venger des ennemis Dieu, qui vous ont tenu en leur prison. »</q> <milestone n="424" unit="paragraphe-Wailly"/> Le roy ne se voult pas tenir a ce que mon seigneur Gui Malvoisin avoit dit, ains demanda au conte d'Anjou, au conte de Poitiers et au conte de Flandres et a pluseurs autres riches homes qui seoient emprés eulz, et tuit s'acorderent a mon seigneur Gui Malvoisin. Le legat demanda au conte Jehan de Japhe, qui seoit emprés eulz, que il li sembloit de ces choses. Le conte de Japhe li proia qu'il se soufrist de celle demande, <q>« pour ce, fist il, que mes chastiaus sont en marche, et se je loe au roy la demouree, l'en cuideroit que ce feust pour mon proufit ».</q> <milestone n="425" unit="paragraphe-Wailly"/> Lors li demanda le roy, si a certes comme il pot, que il deist ce que il li en sembloit. Et il li dit que se il pooit tant faire que il pooit herberge tenir aus chans dedans un an, que il feroit sa grant honneur se il demouroit. Lors demanda le legat a ceulz qui seoient aprés le conte de Japhe, et touz s'acorderent a mon seigneur Gui Malvoisin. <milestone n="426" unit="paragraphe-Wailly"/> Je estoie bien le <w type="num">.XIIII<hi rend="exp">e.</hi></w> assis encontre le legat. Il me demanda que il m'en sembloit, et je li respondi que je m'acordoie bien au conte de Japhe. Et le legat me dit tout couroucié, comment ce pourroit estre que le roy peut tenir heberges a si pou de gent comme il avoit. Et je li respondi aussi comme couroucié, pour ce que il me sembloit que il le disoit pour moy atteïnner: <q>« Sire, et je le vous dirai, puis que il vous plest. <milestone n="427" unit="paragraphe-Wailly"/> L'en dit, sire, je ne sai se c'est voir, que le roy n'a encore
<!-- <pb n="209"/> -->
<pb n="210"/>
despendu nulz de ses deniers, ne mes que des deniers aus clers. Si mette le roy ses deniers en despense, et envoit le roy querre chevaliers en la Moree et outre mer. Et quant l'en orra nouvelles que le roy donne bien et largement, chevaliers li venront de toutes pars, par quoy il pourra tenir heberges dedans un an, se Dieu plet; et par sa demouree seront delivrez les povres prisonniers qui ont esté pris ou servise Dieu et ou sien, qui jamés n'en istront se li roys s'en va. »</q> Il n'avoit nul illec qui n'eust de ses prochains amis en la prison, par quoy nulz ne me reprist, ainçois se pristrent touz a plorer. 
<milestone n="428" unit="paragraphe-Wailly"/> Aprés moy demanda le legat a mon seigneur Guillaume de Biaumont, qui lors estoit marechal de France, son semblant; et il dit que j'avoie moult bien dit: <q>« Et vous dirai, dit il, reson pour quoy. »</q> Mon seigneur Jehan de Biaumont, le bon chevalier, qui estoit son oncle, et avoit grant talent de retourner en France, l'escria moult felonnessement et li dit: <q>« Orde longaingne, que voulez vous dire ? Raseez vous tout quoy ! »</q> <milestone n="429" unit="paragraphe-Wailly"/> Le roy li dit: <q>« Mesire Jehan, vous fetes mal; lessiés li dire. »</q> Et il respondit: <q>« Certes, sire, non ferai. »</q> Il le couvint taire, ne nulz ne s'acorda onques puis a moy ne mes que le sire de Chacenai.</p>
<p>Lors nous dit le roy: <q>« Seigneurs, je vous ai bien oÿs, et je vous respondré de ce que il me plera a fere de hui en <w type="num">.VIII.</w> jours. »</q> <milestone n="430" unit="paragraphe-Wailly"/> Quant nous fumes partis d'illec et l'assaut me commença de toutes pars. <q>« Or est fol, sire de Joinville, li roys se il ne vous croit contre tout le conseil du royaume de France ! »</q> Quant les tables furent mises, le roy me sist delez li au manger la ou il me fesoit touz jours seoir se ses freres n'i estoient. Onques ne parla a moy tant comme le manger dura, ce que il n'avoit pas acoustumé, que il ne gardat touz jous a moy en mangant; et je cuidoie vraiement que il feust courroucié a moy pour ce que je dis que il n'avoit encore despendu nulz de ses deniers, et que il despendist largement. <milestone n="431" unit="paragraphe-Wailly"/> Tandis que le roy oÿ ses graces, je alai a une fenestre ferree qui estoit en une reculee devers le chevet du lit le roy, et tenoie mes bras par mi les fers de la fenestre; et pensoie que se le roy s'en venoit en France, que je m'en iroie vers le prince d'Anthioche, qui me tenoit pour
<!-- <pb n="211"/> -->
<pb n="212"/>
parent et qui m'avoit envoié querre, jusques a tant que une autre alee me venist ou paÿs, par quoy les prisonniers feussent delivré, selonc le conseil que le sire de Boulainmont m'avoit donné. 
<milestone n="432" unit="paragraphe-Wailly"/> En ce point que je estoie illec, le roy se vint apuier a mes espaules et me tint ses <w type="num">.II.</w> mains sur la teste; et je cuidai que ce feust mon seigneur Phelippe d'Anemos, qui trop d'ennui m'avoit fait le jour pour le conseil que je li avoie donné, et dis ainsi: <q>« Lessiés moy en pez, mon seigneur Phelippe ! »</q> Par mal avanture, au tourner que je fiz ma teste, la main le roy me cheï parmi le visage, et cognu que c'estoit le roy a une esmeraude que il avoit en son doy. Et il me dit: <q>« Tenez vous tout quoy; car je vous weil demander comment vous feustes si hardi que vous, qui estes un joennes hons, m'osastes loer ma demouree encontre touz les grans hommes et les sages de France, qui me looient m'alee. <milestone n="433" unit="paragraphe-Wailly"/> - Sire, fis je, se je avoie la mauvestié en mon cuer, si ne vous loeroie je a nul fuer que vous la feissiés. - Dites vous, fist il, que je feroie que mauvaiz se je m'en aloie ? - Si m'aïst Diex, Sire, fis je, oÿl »,</q> Et il me dit: <q>« Se je demeure, demourrez vous ? »</q> Et je li dis que oÿl, <q>« Se je puis ne du mien ne de l'autrui. - Or soiés tout aise, dit il, car je vous sai moult bon gré de ce que vous m'avez loé; mes ne le dites a nullui. »</q> Toute celle semainne <milestone n="434" unit="paragraphe-Wailly"/> je fus plus aise de celle parole et me deffendoie plus hardiement contre ceulz qui m'asailloient. En appelle les païsans du païs poulains, dont messire Pierre d'Avalon, qui demouroit a Sur, oÿt dire que on me appeloit poullain pour ce que j'avoye conseillé au roy sa demeuree avecques les poullains. Si me manda mon seigneur Pierre d'Avalon que je me deffendisse vers ceulz qui m'apeloient « poulain » et leur deisse que j'amoie miex estre poulain que roncin recreu, aussi come il estoient.</p>
<p><milestone n="435" unit="paragraphe-Wailly"/> A l'autre dymanche revenimes touz devant le roy. Et quant le roy vit que nous feusmes touz venus, si seigna sa bouche et nous dit ainsi, aprés ce que il ot appelé l'aide du Saint Esprit, si comme je l'entent; car ma dame ma mere me dit que toute foiz que je voudroie dire aucune chose,
<!-- <pb n="213"/> -->
<pb n="214"/>
que je appelasse l'aide du Saint Esperit et que je seignasse ma bouche. 
<milestone n="436" unit="paragraphe-Wailly"/> La parole le roy fu tele: <q>« Seigneurs, fist il, je vous merci moult a touz ceulz qui m'ont loé m'alee en France, et si rens graces aussi a ceulz qui m'ont loé ma demouree. Mes je me sui avisé que se je demeure, je n'i voy point de peril que mon royaume se perde, car ma dame la royne a bien gent pour le deffendre; et ai regardé aussi que les barons de cest païs dient, se je m'en voiz, que le royaume de Jerusalem est perdu, que nulz n'i osera demourer aprés moy. <milestone n="437" unit="paragraphe-Wailly"/> Si ai regardé que a nul feur je ne leroie le royaume de Jerusalem perdre, lequel je sui venu pour garder et pour conquerre. Si est mon conseil tel que je demourrai comme a orendoit. Si dis je a vous, riches hommes qui ci estes, et a touz autres chevaliers qui vourront demourer avec moy, que vous veignez parler a moy hardiement, et je vous donrai tant que la coulpe n'iert pas moie, mes vostre, se vous ne voulez demourer ».</q> Moult en y ot qui oïrent ceste parole qui furent esbahiz, et moult en y ot qui plorerent.</p>
<p><milestone n="438" unit="paragraphe-Wailly"/> Le roy ordena, si comme l'en dit, que ses freres retourneroient en France; je ne sai se ce fu a leur requeste ou par la volenté du roy. Ceste parole que le roy dit de sa demouree, ce fu entour la Saint Jehan. Or avint ainsi que le jour de la Saint Jaque, quel pelerin je estoie et qui maint biens m'avoit fait, le roy fu revenu en sa chambre de la messe et appela son conseil qui estoit demouré avec li; c'est a savoir mon seigneur Pierre le Chamberlain, qui fu le plus loial homme et le plus droiturier que je veisse onques en hostel de roy; mon seigneur Geffroy de Sergines, le bon chevalier et le preudomme, mon seigneur Giles le Brun, et bon chevalier et preudomme, cui li roys avoit donné la connestablie de France aprés la mort mon seigneur Hymbert de Biaugeu le preudomme. <milestone n="439" unit="paragraphe-Wailly"/> A ceulz parla le roy en tel maniere tout haut, aussi comme en couroussant: <q>« Seigneurs, il a ja un moys que l'en scet ma demouree, ne je n'ai encore oÿ nouvelles que vous m'aiés retenu nulz chevaliers. - Sire, firent il, nous n'en poons mais, car chascun se fait si chier, pour ce que il s'en welent aler en leur païs, que nous ne leur oserions 
<!-- <pb n="215"/> -->
<pb n="216"/>
donner ce que il demandent. - Et qui, fist li roys, trouverrés a meilleur marché. - Certes, sire, firent il, le seneschal de Champaingne, mez nous ne li oserions donner ce qu'il demande ».</q> 
<milestone n="440" unit="paragraphe-Wailly"/> Je estoie enmi la chambre le roy et oÿ ces paroles. Lors dit le roy: <q>« Appelez moy le seneschal ».</q> Je alai a li et m'agenoillé devant li, et il me fist seoir et me dit ainsi: <q>« Senechal, vous savés que je vous ai moult amé, et ma gent me dient que il vous treuvent dur; comment est ce ? - Sire, fiz je, je n'en puis maiz; car vous savez que je fu pris en l'yaue, et ne me demoura onques riens que je ne perdisse tout ce que j'avoie ».</q> Et il me demanda que je demandoie; et je dis que je demandoie <w type="num">.II.</w> mille livres jusques a Pasques pour les <w type="num">.II.</w> pars de l'annee. <milestone n="441" unit="paragraphe-Wailly"/> <q>« Or me dites, fist il, avez vous barguigné nulz chevaliers ? »</q> Et je dis: <q>« Oÿl, mon seigneur Pierre de Pontmolain, li tiers a baniere, qui coustent <w type="num">.IIII<hi rend="exp">C</hi>.</w> livres jusques a Pasques ».</q> Et il conta par ses doiz: <q>« Ce sont, fist il, <w type="num">.XII<hi rend="exp">C</hi>.</w> livres que vos nouviaus chevaliers cousteront. - Or regardez, sire, fiz je, se il me couvendra bien VIIIc livres pour moy monter et pour moy armer, et pour mes chevaliers donner a manger, car vous ne voulés pas que nous mangiens en vostre ostel ».</q> Lors dit a sa gent: <q>« Vraiement, fist il, je ne voi ci point d'outrage. Et je vous retiens, fist il, a moy. »</q></p>
<p><milestone n="442" unit="paragraphe-Wailly"/> Aprés ces choses atirerent les freres au roy leur navie, et les autres riches homes qui estoient en Acre. Au partir que il firent d'Acre, le conte de Poitiers empronta joiaus a ceulz qui ralerent en France, et a nous qui demourames en donna bien et largement. Moult me prierent l'un frere et l'autre que je me preisse garde du roy, et me disoient que il n'i demouroit nullui en qui il s'atendissent tant. Quant le conte d'Anjou vit que requeillir le couvendroit en la nef, il mena tel deul que touz s'en merveillerent, et toute voiz s'en vint il en France.</p>
<p><milestone n="443" unit="paragraphe-Wailly"/> Il ne tarda pas grandemant aprés ce que les freres le roy furent partis d'Acre que les messages l'empereur Ferri vindrent au roy et li apporterent lettre de creance, et dirent au
<!-- <pb n="217"/> -->
<pb n="218"/>
roy que l'empereur les avoit envoiés pour nostre delivrance. Au roy moustrerent lettres que l'empereur envoioit au saudanc, qui mort estoit, ce que l'empereur ne cuidoit pas; et li mandoit l'empereur que il creust ses messages de la delivrance le roy. Moult de gens distrent que il ne nous feust pas mestier que les messages nous eussent trouvez en la prison, car l'en cuidoit que l'empereur eust envoié ses messages plus pour nous encombrer que pour nous delivrer. Les messages nous trouverent delivres, si s'en alerent.
</p>
<p><milestone n="444" unit="paragraphe-Wailly"/> Tandis que le roy estoit en Acre envoia le soudanc de Damas ses messages au roy, et se plaint moult a li des amiraus de Egypte, qui avoient son cousin le soudanc tué, et promist au roy que se il li vouloit aidier, que il li deliverroit le royaume de Jerusalem, qui estoit en sa main. Le roy ot conseil que il feroit response au soudanc de Damas par ses messages propres, les quiex il envoia au soudanc. Avec les messages qui la alerent ala frere Yves le Breton, de l'ordre des Freres Preescheurs, qui savoit le sarrazinnois. <milestone n="445" unit="paragraphe-Wailly"/> Tandis que il aloient de leur hostel a l'ostel du soudanc, frere Yves vit une femme vieille qui traversoit parmi la rue, et portoit en sa main destre une escuellee pleinne de feu et en la senestre une phiole pleinne d'yaue. Frere Yves li demanda: <q>« Que veus tu de ce faire ? »</q> Elle li respondi qu'elle vouloit du feu ardoir paradis et de l'yaue esteindre enfer, que jamez n'en feust point. Et il li demanda: <q>« Pourquoy veus tu ce fere ? »</q> <q>- Pour ce que je ne weil que nulz face jamez bien pour le guerredon de paradis avoir ne pour la poour d'enfer, mez proprement pour l'amour de Dieu avoir, qui tant vaut et qui tout le bien nous peut faire. »</q></p>
<p><milestone n="446" unit="paragraphe-Wailly"/> Jehan li Ermin, qui estoit artillier le roy, ala lors a Damas pour acheter cornes et glus pour faire arbalestres. Et vit un vieil home moult ancien seoir sus les estaus de Damas. Ce vieil home l'appela et li demanda se il estoit crestien; et il li dit: <q>« Oÿl ».</q> Et il li dit: <q>« Moult vous devez haïr entre vous crestiens, que j'ai veu tele foiz que le roy Baudouyn de Jerusalem, qui fu mezeaus, desconfit
<!-- <pb n="219"/> -->
<pb n="220"/>
Salehadin, et n'avoit que <w type="num">.III<hi rend="exp">C</hi>.</w> homes a armes et Salehadin <w type="num">.III.</w> milliers. Or estes tel mené par vos pechiés que nous vous prenons aval les chans comme bestes. »</q> 
<milestone n="447" unit="paragraphe-Wailly"/> Lors li dit Jehan l'Ermin que il se devoit bien taire des pechiez aus crestiens, pour les pechiez que les Sarrazins fesoient, qui moult sont plus grant; et le Sarrazin respondi que folement avoit respondu. Et Jehan li demanda pourquoy; et il li dit que il li diroit, mes il li feroit avant une demande. Et li demanda se il avoit nul enfant, et il li dit: <q>« Oÿl, un filz ».</q> Et il li demanda du quel il li anuieroit plus, se en li donnoit une bufe, ou de luy ou de son filz; et il li dit que il seroit plus couroucié de son fil, se il le feroit, que de li. <milestone n="448" unit="paragraphe-Wailly"/> <q>« Or te faiz, dit le Sarrazin, ma response en tele maniere, que entre vous, crestiens, estes filz de Dieu, et de son non de Crist estez appelez crestians; et tele courtoisie vous fet que il vous a baillez enseigneurs par quoy vous congnoissiés quant vous faites le bien et quant vous faites le mal. Dont Dieu vous sceit pire gré d'un petit peché, quant vous le faites, que il ne fait a nous d'un grant, qui n'en congnoissons point, et qui soumes si aveugles que nous cuidons estre quite de touz nos pechiez se nous nous poons laver en yaue avant que nous mouriens, pour ce que Mahommet nous dit a la mort que par yaue serions sauf ».</q></p>
<p><milestone n="449" unit="paragraphe-Wailly"/> Jehan l'Ermin estoit en ma compaingnie, puis que je reving d'outre mer, que je m'en aloie a Paris. Aussi comme nous mangions ou paveillon, une grant tourbe de povres gens nous demandoient pour Dieu, et fesoient grant noise. Un de nos gens qui la estoit commanda et dit a un de nos vallés: <q>« Lieve sus et chace hors ces povres ! <milestone n="450" unit="paragraphe-Wailly"/> - A, fist Jehan l'Ermin, vous avez trop mal dit. Car se le roy de France nous envoioit maintenant par ses messages a chascun <w type="num">.C.</w> mars d'argent, nous ne les chacerions pas hors, et vous chaciés ceulz envoié qui vous offrent qu'i vous dourront quanque l'en vous peut donner, c'est a savoir que il vous demandent que vous leur donnez pour Dieu, c'est a entendre que vous leur donnez du vostre et il vous dourront Dieu. Et Dieu le dit de sa bouche que il ont pouoir de li
<!-- <pb n="221"/> -->
<pb n="222"/>
donner a nous; et dient les sainz que les povres nous peuent acorder a li. En tel maniere que ainsi comme l'yaue estaint le feu, l'aumosne estaint le péché. Si ne vous avieigne jamez, dit Jehan, que vous chaciés les povres ensus, mez donnés leur, et Dieu vous donra ».</q>
</p>
<p><milestone n="451" unit="paragraphe-Wailly"/> Tandis que le roy demouroit en Acre vindrent les messages au Vieil de la Montaingne a li. Quant le roy revint de sa messe, il les fist venir devant li. Le roy les fist asseoir en tel maniere que il y avoit un amiral devant, bien vestu et bien atourné; et darieres son amiral avoit un bacheler bien atourné qui tenoit <w type="num">.III.</w> coustiaus en son poing, dont l'un entroit ou manche de l'autre, pour ce que se l'amiral eust esté refusé, il eust presenté au roy ces <w type="num">.III.</w> coutiaus pour li deffier. Dariere celi qui tenoit les <w type="num">.III.</w> coutiaus avoit un autre qui tenoit un bouqueran entorteillé entour son bras, que il eust aussi presenté au roy pour li ensevelir, se il eust refusee la requeste au Vieil de la Montaigne.</p>
<p><milestone n="452" unit="paragraphe-Wailly"/> Le roy dit a l'amiral que il li deist sa volenté. Et l'amiral li bailla unes lettres de creance et dit ainsi: <q>« Mes sire me envoie a vous demander se vous le cognoissiés ».</q> Et le roy respondi que il ne le congnoissoit point, car il ne l'avoit onques veu, mez il avoit bien oÿ parler de li. Et l'amiral dist au roy: <q>« Et quant vous avez oÿ parler de mon seigneur, je me merveille moult que vous ne li avez envoié tant du vostre que vous l'eussiez retenu a ami, aussi comme l'empereur d'Alemaingne, le roy de Honguerie, le soudanc de Babiloinne et les autres li font touz les ans, pour ce que il sont certeins que il ne peuent vivre mes que tant comme il plera a mon seigneur. <milestone n="453" unit="paragraphe-Wailly"/> Et se ce ne vous plet a faire, si le faites aquiter du treü que il doit a l'Ospital et au Temple, et il se tendra a paié de vous ».</q> Au Temple et a l'Ospital il rendoit lors treü pour ce que il ne doutoient riens les Assacis, pour ce que le Vieil de la Montaingne n'i peut riens gaaigner se il fesoit tuer le mestre du Temple ou de l'Ospital, car il savoit bien que se il en feist un tuer, l'en y remeist tantost un autre
<!-- <pb n="223"/> -->
<pb n="224"/>
aussi bon; et pour ce ne vouloit il pas perdre les Assacis en lieu la ou il ne peut riens gaaingner. Le roy respondi a l'amiral que il revenist a la relevee.
</p>
<p><milestone n="454" unit="paragraphe-Wailly"/> Quant l'amiral fu revenu, il trouva que le roy seoit en tele maniere que le mestre de l'Ospital li estoit d'une part et le mestre du Temple d'autre. Lors li dit le roy que il li redeist ce que il li avoit dit au matin; et il dit que il n'avoit pas conseil du redire mez que devant ceulz qui estoient au matin avec le roy. Lors li ditrent les <w type="num">.II.</w> mestres: <q>« Nous vous commandons que vous le dites ».</q> Et il leur dit que il le diroit, puis que il le commandoient. Lors luy firent dire les <w type="num">.II.</w> mestres en sarrazinnois que il venist l'endemain parler a eulz en l'Ospital, et il si fist.</p>
<p><milestone n="455" unit="paragraphe-Wailly"/> Lors li firent dire les <w type="num">.II.</w> mestres que moult estoit hardi son seigneur quant il avoit osé mander au roy si dures paroles, et li firent dire que, ce ne feust pour l'honneur du roy en quel message il estoient venus, que il les feissent noier en l'orde mer d'Acre en despit de leur seigneur. <q>« Et vous commandons que vous en ralez vers vostre seigneur, et dedens quinzainne vous soiez ci ariere et apportez au roy tiex lettres et tiex joiaus de par vostre seigneur dont le roy se tieingne a paiéz et que il vous en sache bon gré. »</q></p>
<p><milestone n="456" unit="paragraphe-Wailly"/> Dedans la quinzeinne revindrent les messages le Vieil en Acre, et apporterent au roy la chemise du Vieil et distrent au roy de par le Vieil que c'estoit senefiance que aussi comme la chemise est plus pres du cors que nul autre vestement, aussi veult le Viex tenir le roy plus pres a amour que nul autre roy. Et il li envoia son anel, qui estoit de moult fin or, la ou son non estoit escript, et li manda que par son anel respousoit il le roy, que il vouloit que des lors en avant feussent tout un. <milestone n="457" unit="paragraphe-Wailly"/> Entre les autres joiaus que il envoia au roy li envoia un oliphant de cristal moult bien fait, et une beste que l'en appelle orafle de cristal aussi, pommes de diverses manieres de cristal et jeuz de tables et de eschez. Et toutes ces choses estoient fleuretees de ambre, et estoit
<!-- <pb n="225"/> -->
<pb n="226"/>
l'ambre lié sur le cristal a beles vignetes de bon or fin; et sachiez que si tost comme les messages ouvrirent leur escrins la ou ces choses estoient, il sembla que toute la chambre feust embausmee, si souef fleroient.
</p>
<p><milestone n="458" unit="paragraphe-Wailly"/> Le roy renvoia ces messages au Vieil, et li renvoia grant foison de joiaus, escarlates, coupes d'or et frains d'argent; et avecques les messages y envoia frere Yves le Breton, qui savoit le sarrazinnois. Et trouva que le Viel de la Montaingne ne creoit pas en Mahommet, ainçois creoit en la loy de Haali, qui fu oncle Mahommet. <milestone n="459" unit="paragraphe-Wailly"/> Ce Haali mist Mahommet en l'onneur la ou il fu. Et quant Mahommet ce fu mis en la seigneurie du peuple, si despita son oncle et l'esloingna de li; et Haali, quant il vit ce, si trait a li du peuple ce que il pot avoir et leur aprist une autre creance que Mahommet n'avoit enseignee. Dont encore il est ainsi que touz ceulz qui croient en la loy Haali dient que ceulz qui croient en la loy Mahommet sont mescreant, et aussi touz ceulz qui croient en la loy Mahommet dient que touz ceulz qui croient en la loy Haali sont mescreant.</p>
<p><milestone n="460" unit="paragraphe-Wailly"/> L'un des poins de la loy Haali est que quant un homme se fait tuer pour faire le commandemant son seigneur, que l'ame de li en va en plus aisié cors qu'elle n'estoit devant; et pour ce ne font force li Assacis d'eulz fere tuer quant leur seigneur leur commande, pour ce que il croient que il seront assez plus aise quant il seront mors que il n'estoient devant.</p>
<p><milestone n="461" unit="paragraphe-Wailly"/> L'autre point si est tel que il croient que nulz ne peut mourir que jeusques au jour que il li est jugé; et ce ne doit nulz croire, car Dieu a pooir d'alongier nos vies et d'acourcir. Et en cesti point croient les Beduyns, et pour ce ne se weulent armer quant il vount es batailles, car il cuideroient faire contre le commendemant de leur loy; et quant il maudient leur enfans, si leur dient ainsi: <q>« Maudit soies tu comme le Franc qui s'arme pour paour de mort. »</q></p>
<!-- <pb n="227"/> -->
<pb n="228"/>
<p><milestone n="462" unit="paragraphe-Wailly"/> Frere Yves trouva un livre au chevés du lit au Vieil, la ou il avoit escript pluseurs paroles que Nostre Seigneur dit a saint Pere quant il aloit par terre. Et frere Yves li dit: <q>« Ha, pour Dieu, sire, lisiés souvent ce livre, car ce sont trop bones paroles ».</q> Et il dit que si fesoit il, <q>« car j'ai moult chier mon seigneur saint Pere, car en l'encommencement du monde, l'ame de Abel, quant il fut tué, vint ou cors de Noé, et quant Noé fu mort, si revint ou cors de Habraham; et du cors Habraham, quant il morut, vint ou cors saint Pierre quant Dieu vint en terre ».</q> <milestone n="463" unit="paragraphe-Wailly"/> Quant frere Yves oÿ ce, il li moustra que sa creance n'estoit pas bonne, et li enseigna moult de bones paroles, mes il ne le volt croire; et ces choses moustra frere Yves au roy quant il fu revenu a nous. Quant le Viex chevauchoit, il avoit un crieur devant li qui portoit une hache danoise a lonc manche tout couvert d'argent, atout plein de coutiaus ferus ou manche, et crioit: <q>« Tournés vous de devant celi qui porte la mort des roys entre ses mains ».</q></p>
<p><milestone n="464" unit="paragraphe-Wailly"/> Je vous avoie oublié a dire la response que le roy fist au soudanc de Damas, qui fu tele, que il n'avoit conseil d'aler a li jusques a tant que il sceust se les amiraus de Egypte li adreceroient sa treve que il avoient rompue, et que il envoieroit a eulz; et se il ne vouloient adrecier la treve que il li avoient rompue, il li aideroit a venger volentiers de son cousin le soudanc de Babiloinne, que il li avoient tué.</p>
<p><milestone n="465" unit="paragraphe-Wailly"/> Tandis que le roy estoit en Acre, il envoia mon seigneur Jehan de Valenciennes en Egypte, lequel requist aus amiraus que les outrages que il avoient faiz au roy et les doumages, que il les rendissent; et il li distrent que si feroient il moult volentiers, mes que le roy se vousist alier a eulz contre le soudanc de Damas. Mon seigneur Jehan de Valenciennes les blasma moult des grans outrages que il avoient faiz au roy, qui sont devant nommez, et leur loa que bon seroit que pour le cuer le roy adebonnairir devers eulz, que il li envoiassent touz les chevaliers que il tenoient en prison, et il si firent; et d'aboundant li envoierent touz les
<!-- <pb n="229"/> -->
<pb n="230"/>
os le conte Gautier de Brienne pour mettre en terre benoite. 
<milestone n="466" unit="paragraphe-Wailly"/> Quant mon seigneur Jehan de Valenciennes fu revenu en Acre atout <w type="num">.II<hi rend="exp">C</hi>.</w> chevaliers que il ramena de prison, sanz l'autre peuple, ma dame de Soiete, qui estoit cousine le conte Gautier et seur mon seigneur Gautier, seigneur de Rinel, cui fille Jehan, sire de Joinville, prist puis a femme que il revint d'outre mer, laquelle dame de Soiette prist les os au conte Gautier et les fist ensevelir a l'Ospital en Acre. Et fist faire le servise en tel maniere que chascun chevalier offri un cierge et un denier d'argent, et le roy offri un cierge et un besant d'or tout des deniers ma dame de Soiete; dont l'en se merveilla moult quant le roy fist ce, car l'en ne l'avoit onques veu offrir que de ces deniers; mez il le fist par sa courtoisie.</p>
<p><milestone n="467" unit="paragraphe-Wailly"/> Entre les chevaliers que mon seigneur Jehan de Valenciennes ramena, je en y trouvai bien <w type="num">.XL.</w> de la cort de Champaingne. Je leur fiz tailler cotes et hargaus de vert et les menai devant le roy, et li priai que il vousist tant fere que il demourassent avec li. Le roy oÿ que il demandoient et il se tut. <milestone n="468" unit="paragraphe-Wailly"/> Et un chevalier de son conseil dit que je ne fesoie pas bien quant je aportoie tiex nouvelles au roy, la ou il avoit bien <w type="num">.VII<hi rend="exp">M</hi>.</w> livrees d'outrage. Et je li dis que par male avanture en peust il parler, et que entre nous de Champaingne avions bien perdu <w type="num">.XXXV.</w> chevaliers, touz baniere portans, de la cort de Champaingne. Et je dis: <q>« Le roy ne fera pas bien se il vous en croit, au besoing que il a de chevaliers ».</q> Aprés celle parole, je commensai moult forment a plorer; et le roy me dit que je me teusse, et il leur donroit quant que je li avoie demandé. Le roy les retint tout aussi comme je voz et les mist en ma bataille.</p>
<p><milestone n="469" unit="paragraphe-Wailly"/> Le roy respondi aux messagiers des admiraulx d'Egipte que il ne feroit nulles treves a eulz se il ne li envoioient toutes les testes des crestiens qui pendoient entour les murs du Kaire des le tens que le conte de Bar et le conte de Monfort furent pris, et se il ne li envoioient encores touz les enfans qui avoient esté pris petis et estoient renoiés, et se il
<!-- <pb n="231"/> -->
<pb n="232"/>
ne li quitoient les <w type="num">.IIC<hi rend="exp">M</hi>.</w> livres que il leur devoit encore. Avec les messages aus amiraus d'Egypte envoia le roy mon seigneur Jehan de Valenciennes, vaillant home et sage.
</p>
<p><milestone n="470" unit="paragraphe-Wailly"/> A l'entree de quaresme s'atira le roy atout ce que il ot de gent pour aler fermer Sezaire, que les Sarrazins avoient abatue, qui estoit a <w type="num">.XII.</w> lieues d'Acre par devers Jerusalem. Mon seigneur Raoul de Soissons, qui estoit demouré en Acre malade, fu avec le roy fermer Cesaire. Je ne sai comment ce fu, ne mez que par la volenté Dieu, que onques ne nous firent les Sarrazins nul doumage toute l'annee. Tandis que le roy fermoit Cesaire nous revindrent les messagiers des Tartarins, et les nouvelles que il nous aporterent vous dirons nous.</p>
<p><milestone n="471" unit="paragraphe-Wailly"/> Aussi comme je vous diz devant, tandis que le roy sejornoit en Cypre vindrent les messages des Tartarins a li, et li firent entendant que il li aideroient a conquerre le royaume de Jerusalem sur les Sarrazins. Le roy leur renvoia ses messages, et par ses messages que il leur envoia leur envoia une chapelle que il leur fist faire d'escarlate; et pour eulz atraire a nostre creance, il leur fist entailler en la chapelle toute nostre crance, l'Anonciacion de l'angre, la Nativité, le Bauptesme dont Dieu fu baptizié, et toute la Passion et l'Ascension et l'avenement du Saint Esperit, calices, livres et tout ce que il couvint a messe chanter, et <w type="num">.II.</w> freres preescheurs pour chanter les messes devant eulz. <milestone n="472" unit="paragraphe-Wailly"/> Les messagers le roy ariverent au port d'Anthioche, et des Anthyoche jusques a leur grant roy trouverent bien un an d'aleure a chevaucher <w type="num">.X.</w> lieues le jour. Toute la terre trouverent subjecte a eulz, et pluseurs citez que il avoient destruites, et grans monciaus d'os de gens mors. <milestone n="473" unit="paragraphe-Wailly"/> Il enquistrent comment il estoient venus en telle auctorité par quoy il avoient tant de gens mors et confondus; et la maniere fu tele, aussi comme il le raporterent au roy, que il estoient venu et concreé d'une grant berrie de sablon la ou il ne croissoit nul bien. Celle berrie commensoit a unes tres grans roches merveilleuses qui sont en la fin du monde devers Orient, les quiex roches nulz hons ne passa onques, si comme les Tartarins le
<!-- <pb n="233"/> -->
<pb n="234"/>
tesmoingnent; et disoient que leans estoient enclos le peuple Got et Margoth, qui doivent venir en la fin du monde, quant Antecrist vendra pour touz destruire.
<milestone n="474" unit="paragraphe-Wailly"/> En celle berrie estoit le peuple des Tartarins, et estoient subjet a Prestre Jehan et a l'empereour de Perce, cui terre venoit aprés la seue, et a pluseurs autres roys mescreans a qui il rendoient treü et servage chascun an pour reson du pasturage de leur bestes, car il ne vivoient d'autre chose. Ce Prestre Jehan et l'empereur de Perce et les autres roys les tenoient en tel despit les Tartarins que, quant il leur aportoient leur rentes, il ne les vouloient recevoir devant eulz, ains leur tournoient les dos. <milestone n="475" unit="paragraphe-Wailly"/> Entre eulz out un sage home qui cercha toutes les berries et parla aus sages hommes des berries et des liex, et leur moustra le servage la ou il estoient, et leur pria a touz que il meissent conseil comment il ississent du servage la ou il les tenoit. Tant fist que il les assembla trestous au chief de la berrie, endroit la terre Prestre Jehan, et leur moustra ces choses; et il li respondirent que il devisast, et il feroient. Et il dit ainsi que il n'avoient pooir de esploitier se il n'avoient un roy et un seigneur sur eulz, et il leur enseigna la maniere comment il avroient roy; et il le creurent. <milestone n="476" unit="paragraphe-Wailly"/> Et la maniere fu tele que de <w type="num">.LII.</w> generacions que il y avoit, chascune generacion li aportast une saiete qui feussent seignees de leur nons; et par l'acort de tout le peuple fu ainsi acordé que l'en metroit ces <w type="num">.LII.</w> saiettes devant un enfant de <w type="num">.V.</w> ans, et celle que l'enfant prenroit premier, de celle generacion feroit l'en roy. Quant l'enfant ot levee une des seetes, le sages hons fist traire ariere toutes les autres generacions; et fu establi en tel maniere que la generacion dont l'en devoit faire roy esliroient entre leur <w type="num">.LII.</w> des plus sages homes et des meilleurs que il avroient. Quant il furent esleu, chascun y porta une saiete seignee de son non. <milestone n="477" unit="paragraphe-Wailly"/> Lors fu acordé que la saiete que l'enfant leveroit, de celle feroit l'en roy. Et l'enfant en leva une et par sort arriva que l'enfant leva la saiette d'icelui saige homme qui ainsi les avoit enseignés. Et le peuple en furent si lié que chascun en fist grant joie. Il les fist taire et leur dit: <q>« Seigneurs, se vous voulez
<!-- <pb n="235"/> -->
<pb n="236"/>
que je soie vostre roy, vous me jurerez par celi qui a fait le ciel et la terre que vous tendrés mes commandemens. »</q> Et il le jurerent.
</p>
<p><milestone n="478" unit="paragraphe-Wailly"/> Les establissemens que il leur donna, ce fu pour tenir le peule en paiz. Et furent tel que nul n'i ravist autrui chose ne que l'un ne ferist l'autre se il ne vouloit le poing perdre, ne que nulz n'eust compaingnie a autrui femme ne a autrui fille se il ne vouloit perdre le poing ou la vie. Moult d'autres bons establissemens leur donna pour pez avoir.</p>
<p><milestone n="479" unit="paragraphe-Wailly"/> Aprés ce que ils les ot ordenez et areez, il leur dit: <q>« Seigneurs, le plus fort ennemi que nous aions, c'est Prestre Jehan; et je vous commant que vous soiés demain touz appareillez pour li courre sus. Et se il est ainsi que il nous desconfise, dont Dieu nous gart, face chascun le miex que il porra. Et se nous le desconfison, je commant que la chose dure <w type="num">.III.</w> jours et <w type="num">.III.</w> nuis. Et que nulz ne soit si hardi que il mette main a nul gaaing, mes que a gens occirre, car aprés ce que nous aurons eu victoire, je vous departirai le gaing si bien et si loialment que chascun s'en tendra a paié ».</q> A ceste chose il s'accorderent touz.</p>
<p><milestone n="480" unit="paragraphe-Wailly"/> L'endemain coururent sus leur ennemis et, ainsi comme Dieu vout, les desconfirent. Touz ceulz que il trouverent en armes deffendables occistrent touz; et ceulz que il trouverent en abit de religion, les prestres et les autres religions, n'occistrent pas. L'autre peuple de la terre Prestre Jehan, qui ne furent pas en la bataille, se mistrent touz en leur subjeccion.</p>
<p><milestone n="481" unit="paragraphe-Wailly"/> L'un des princes de l'un des peuples devant nommé fu bien perdu <w type="num">.III.</w> moys, que onques l'en n'en sot nouvelles; et quant il revint, il n'ot ne fain ne soif, que il ne cuidoit avoir demouré que un soir au plus. Les nouvelles que il en raporta furent teles que il avoit monté sus un trop haut tertre et la sus avoit trouvé grant nombre de gens, les plus beles gens que que il eust onques veues, les miex vestus, les miex parés. Et
<!-- <pb n="237"/> -->
<pb n="238"/>
ou bout du tertre vit seoir un roy, plus bel des autres, miex vestu et miex paré, en un throne d'or. 
<milestone n="482" unit="paragraphe-Wailly"/> A sa destre seoient <w type="num">.VI.</w> roys couronnez, bien parez a pierres precieuses, et a sa senestre autant; pres de li, a sa destre main, avoit une royne agenoillee, qui li disoit et prioit que il pensast de son peuple; a sa senestre avoit agenoillé un moult bel home qui avoit <w type="num">.II.</w> elez resplendissans aussi comme le solleil; et entour le roy avoit grant foison de beles gens a elez. <milestone n="483" unit="paragraphe-Wailly"/> Le roy appela celi prince et li dit: <q>« Tu es venu de l'ost des Tartarins ? »</q> Et il respondi: <q>« Sire, se sui mon. - Tu en iras a ton roy et li diras que tu m'a veu, qui sui sire du ciel et de la terre, et li diras que il me rende graces de la victoire que je li ai donnee sus Prestre Jehan et sur sa gent; et li diras encore de par moy que je li donne poissance de mettre en sa subjeccion toute la terre. - Sire, fist le prince, comment me croira il ? <milestone n="484" unit="paragraphe-Wailly"/> - Tu li diras que il te croie a teles enseignes que tu iras combatre a l'empereur de Perse atout <w type="num">.IIIc.</w> homes sanz plus de ta gent; et pour ce que vostre grant roy croie que je sui poissant de faire toutes choses, je te donrai victoire de desconfire l'empereur de Perse, qui se combatra a toy atout <w type="num">.III<hi rend="exp">C</hi>.</w> mile hommes et plus a armes ».</q></p>
<p> <q>« Avant que tu voises combatre a li, tu requerras a vostre roy que il te doint les provaires et les gens de religion que il a pris en la bataille; et ce que ceulz te tesmoingneront tu croiras fermement, et tout ton peuple. <milestone n="485" unit="paragraphe-Wailly"/> - Sire, fist il, je ne m'en savrai aler se tu ne me faiz conduire ».</q> Et le roy se tourna devers grant foison de chevaliers si bien armez que c'estoit merveille du regarder, et appela l'un et dit: <q>« George, vient ça ! »</q> Et cil i vint et s'agenoilla, et le roy li dit: <q>« Lieve sus, et me meinne cesti a sa herberje sauvement »;</q> et si fist il en un point du jour. <milestone n="486" unit="paragraphe-Wailly"/> Si tost comme son peuple le virent, il firent moult grant joie, et tout l'ost aussi, que nulz ne pourroit raconter. Il demanda les provaires au grant roy, et il les y donna; et ce prince et tout son peuple reçurent leur enseignemens si debonnairement que il furent touz baptiziés. Aprés ces choses, il prist
<!-- <pb n="239"/> -->
<pb n="240"/>
<w type="num">.CCC.</w> homes a armes et les fist confesser et appareiller, et s'en ala combatre a l'empereur de Perse, et le desconfist et chassa de son royaume, le quel s'en vint fuiant jusques ou royaume de Jerusalem. Et ce fu cel empereur qui desconfist nostre gent et prist le conte Gautier de Brienne, si comme vous orrez aprés.
</p>
<p><milestone n="487" unit="paragraphe-Wailly"/> Le peuple a ce prince crestien estoit si grant que les messagiers le roy nous conterent que il avoient en leur ost <w type="num">.VIII<hi rend="exp">C</hi>.</w> chapelles sus chers.</p>
<p>La maniere de leur vivre estoit tele car il ne mangoient point de pain et vivoient de char et de let. La meilleur char que il aient, c'est de cheval, et la mettent gesir en souciz et sechier aprés, tant que il la trenchent aussi comme pain noir. Le meilleur bevrage que il aient et le plus fort, c'est de lait de jument confist en herbes. L'en presenta au grant roy des Tartarins un cheval chargé de farine qui estoit venu de <w type="num">.III.</w> moys d'aleure loing, et il la donna aus messagiers le roy.</p>
<p><milestone n="488" unit="paragraphe-Wailly"/> Il ont moult de peuple crestien qui croient en la loy des Griex, et ceulz dont nous avons parlé et d'autres. Ceulz envoient sur les Sarrazins quant il veulent guerroier a eulz, et les Sarrazins envoient sus les crestiens quant il ont afaire a eulz. Toutes manieres de femmes qui n'ont enfans vont en la bataille avec eulz; aussi bien donnent il soudees aus femmes comme aus hommes, selonc ce que elles sont plus viguereuses. Et conterent les messagers le roy que les soudaiers et les soudaieres manjuent ensemble es hostiex des riches homes a qui il estoient, et n'osoient les homes toucher aus femmes en nulle maniere, pour la loy que leur premier roy leur avoit donnee.<milestone n="489" unit="paragraphe-Wailly"/> Toutes manieres de chars qui moroient en leur ost, il manjuent tout. Les femmes qui ont leur enfans conroient les chevaux, les gardent et atournent la viande a ceulz qui vont en la bataille. Les chars crues il mettent entre leur celles et leur paniaus; quant le sanc en est bien hors, si la manjuent toute crue. Ce que il ne peuent manger jetent
<!-- <pb n="241"/> -->
<pb n="242"/>
en un sac de cuir; et quant il ont fain, si oevrent le sac et manguent touz jours la plus viex devant. Dont je vi un Coremyn qui fu des gens l'emperour de Perse, qui nous gardoit en la prison, que quant il ouvroit son sac, nous nous bouchions, que nous ne pouions durer pour la puneisie qui issoit du sac.
</p>
<p><milestone n="490" unit="paragraphe-Wailly"/> Or revenons a nostre matiere et disons ainsi que quant le grant roy des Tartarins ot receu les messages et les presens, il envoia querre par asseurement pluseurs roys qui n'estoient pas encore venus a sa merci, et leur fist tendre la chapelle et leur dit en tel maniere: <q>« Seigneur, le roy de France est venu en nostre sugestion, et vez ci le treü que il nous envoie; et se vous ne venez en nostre merci, nous l'envoierons querre pour vous confondre ».</q> Assés en y ot de ceulz qui, pour la poour du roy de France, se mistrent en la merci de celi roy.</p>
<p><milestone n="491" unit="paragraphe-Wailly"/> Avec les messages le roy vindrent li leur, si aporterent lettres de leur grant roy au roy de France qui disoient ainsi: <q>« Bone chose est de pez, quar en terre de pez manguent cil qui vont a quatre piez l'erbe paissant, cil qui vont a deus labourent la terre, dont les biens viennent, passiblement. <milestone n="492" unit="paragraphe-Wailly"/> Et ceste chose te mandons nous pour toy aviser car tu ne peus avoir pez se tu ne l'as a nous, car Prestre Jehan se leva encontre nous et tel roy et tel, et moult en nommoient, et touz les avons mis a l'espee. Si te mandons que tu nous envoies tant de ton or et de ton argent chascun an que tu nous retieignes a amis, et se tu ne le fais, nous destruirons toy et ta gent aussi comme nous avons fait ceulz que nous avons devant nommez ».</q> Et sachiez qu'il se repenti fort quant yl y envoia.</p>
<p><milestone n="493" unit="paragraphe-Wailly"/> Or revenons a nostre matere et disons ainsi que, tandis que le roy fermoit Cezaire, vint en l'ost mon seigneur Alenars de Senaingan, qui nous conta que il avoit fet sa nef ou reaume de Nozoe, qui est en la fin du monde
<!-- <pb n="243"/> -->
<pb n="244"/>
devers Occident; et au venir que il fist vers le roy environna toute Espaingne, et le couvint passer par les destroiz de Marroch; en grant peril passa avant qu'il venist a nous. Le roy le retint li <w type="num">.X<hi rend="exp">e.</hi></w> de chevaliers. Et nous conta que en la terre de Nozoe, que les nuiz estoient si courtes en l'esté que il n'estoit nulle nuit que l'en ne veist la clarté du jour a l'anuitier, et la clarté de l'ajournee. 
<milestone n="494" unit="paragraphe-Wailly"/> Il se prist, il et sa gent, a chacer aus lyons, et pluseurs em pristrent moult perilleusement. Car il aloient traire aus lyons en ferant des esperons tant comme il pooient, et quant il avoient trait, le lyon mouvoit a eulz; et maintenant les eussent attains et devorez, ce ne feust ce que il lassoient cheoir aucune piesce de drap mauvaiz, et le lyons s'arestoit desus, et dessiroit le drap et devoroit, que il cuidoit tenir un home. Tandis que il desiroit ce drap, et l'autre raloit traire a li et le lyon lessoit le drap et li aloit courre sus; et si tost comme cil lessoit cheoir une piesce de drap, le lyon rentendoit au drap. Et en ce faisant il occioient les lyons de leur saietes.</p>
<p><milestone n="495" unit="paragraphe-Wailly"/> Tandis que le roy fermoit Cezaire vint a li mon seigneur Nargoe de Toci; et disoit le roy que il estoit son cousin, car il estoit descendu d'une des seurs le roy Phelippe, que l'empereur meismes ot a femme. Le roy le retint, li <w type="num">.X<hi rend="exp">e.</hi></w> de chevaliers, un an; et lors s'en parti, si s'en rala en Constantinnoble, dont il estoit venus. Il conta au roy que l'empereur de Constantinnoble, il et les autres riches homes qui estoient en Constantinnoble lors estoient alié a un peuple que l'en appeloit Commains, pour ce que il eussent leur aide encontre Vatache, qui lors estoit empereur des Griex. <milestone n="496" unit="paragraphe-Wailly"/> Et pour ce que l'un aidast l'autre de foy, couvint que l'empereur et les autres riches homes qui estoient en Constantinople avec li se seingnissient et meissent de leur sanc en un grant hanap d'argent; et le roy des Commains et les autres riches hommes qui estoient avec li refirent ainsi; et mellerent leur sanc avec le sanc de nostre gent et tremperent en vin et en yaue, et en burent et nostre gent aussi; et lors si distrent que il estoient frere de sanc.</p>
<!-- <pb n="245"/> -->
<pb n="246"/>
<p>Encore firent passer un chien entre nos gens et la leur, et descoperent le chien de leur espees, et nostre gent aussi; et distrent que ainsi feussent il decopé se il failloient l'un a l'autre.</p>
<p><milestone n="497" unit="paragraphe-Wailly"/> Encore nous conta une grant merveille qu'il veit tandis que il estoit en leur ost, que un riche chevalier estoit mort, et li avoit l'en fet une grant fosse large en terre, et l'avoit l'en assis moult noblement et paré en une chaere, et li mist l'en avec li le meilleur cheval que il eust et le meilleur sergent, tout vif. Le serjant, avant que il feust mis en la fosse avec son seigneur, il print congié au roy des Commains et aus autres riches seigneurs; et au prenre congié que il fesoit a eulz, il li metoient en escharpe grant foison d'or et d'argent et li disoient: <q>« Quant je venré en l'autre siecle, si me rendras ce que je te baille »;</q> et il disoit: <q>« Si ferai je bien volentiers ».</q> <milestone n="498" unit="paragraphe-Wailly"/> Le grant roy des Commains li bailla unes lettres qui aloient a leur premier roy, que il li mandoit que celuy preudomme avoit moult bien vescu et que il l'avoit moult bien servi et que il li guerredonnast son servise. Quant ce fu fait, il le mistrent en la fosse avec son seigneur et avec le cheval tout vif, et puis lancerent sus la fosse planches bien chevillees; et tout l'ost courut a pierres et a terre, et avant que il dormissent orent il fet en remembrance de ceulz que il avoient enterré une grant montaingne sur eulz.</p>
<p><milestone n="499" unit="paragraphe-Wailly"/> Tandis que le roy fermoit Cezaire, j'alai en sa heberge pour le veoir. Maintenant que il me vit entrer en sa chambre, la ou il parloit au legat, il se leva et me trait d'une part et me dit: <q>« Vous savez, fist le roy, que je ne vous reting que jusques a Pasques; si vous pri que vous me dites que je vous donra pour estre avecques moy de Pasques en un an ».</q> Et je li dis que je ne vouloie que il me donnast plus de ses deniers que ce que il m'avoit donné, mes je vouloie fere un autre marché a li. <milestone n="500" unit="paragraphe-Wailly"/> <q>« Pour ce, fis je, que vous vous couroucies quant l'en vous requiert aucune chose, si weil je que vous m'aiés couvenant que se je vous requier aucune chose toute ceste annee, que vous ne vous courrouciés 
<!-- <pb n="247"/> -->
<pb n="248"/>
pas; et se vous me refusés, je ne me courroucerai pas ».</q> Quant il oÿ ce, si commença a rire moult clerement et me dit que il me retenoit par tel couvenant, et me prist par la main et me mena par devers le legat et vers son conseil, et leur recorda le marché que nous avions fait; et en furent moult lié pour ce que je estoie le plus riche qui feust en l'ost.
</p>
<p><milestone n="501" unit="paragraphe-Wailly"/> Ci aprés vous dirai comment je ordenai et atirai mon affere en <w type="num">.IIII.</w> ans que je y demourai puis que les freres le roy en furent venus. Je avoie <w type="num">.II.</w> chapelains avec moy qui me disoient mes hores; l'un me chantoit ma messe si tost comme l'aube du jour apparoit, et l'autre attendoit tant que mes chevaliers et les chevaliers de ma bataille estoient levés. Quant je avoie oÿ ma messe, je m'en aloie avec le roy. Quant le roy vouloit chevaucher, je li fesoie compaingnie; aucune foiz estoit que les messages venoient a li, par quoy il nous couvenoit besoigner a la matinee.</p>
<p><milestone n="502" unit="paragraphe-Wailly"/> Mon lit estoit fait en mon paveillon en tel maniere que nul ne pooit entrer ens que il ne me veist gesir en mon lit; et ce fesoie je pour oster toutes mescreances de femmes. Quant ce vint contre la Saint Remy, je fesoie acheter ma porcherie de pors et ma bergerie de mes chastris, et farine et vin pour la garnison de l'ostel tout yver; et ce fesoie je pour ce que les danrees enchierissent en yver, pour la mer qui est plus felonnesce en yver que en esté. <milestone n="503" unit="paragraphe-Wailly"/> Et achetoie bien <w type="num">.C.</w> tonniaus de vin, et fesoie touz jours boire le meilleur avant; et fesoi tremprer le vin aus vallés d'yaue, et ou vin des escuiers moin d'yaue; a ma table servoit l'en devant mes chevaliers d'une grant phiole de vin et d'une grant phiole d'yaue, si le temproient si comme il vouloient.</p>
<p><milestone n="504" unit="paragraphe-Wailly"/> Li roys m'avoit baillé en ma bataille <w type="num">.L.</w> chevaliers. Toutes les foiz que je mangoie, je avoie <w type="num">.X.</w> chevaliers a ma table avec les miens <w type="num">.X.</w>; et mangoient l'un devant l'autre selonc la coustume du païs, et seoient sur nates a terre. Toutes les foiz que l'en crioit aus armes, je y
<!-- <pb n="249"/> -->
<pb n="250"/>
envoioie <w type="num">.V.</w> chevaliers, que en appeloit diseniers, pour ce que il estoient leur disiesme. Toutes les foiz que nous chevauchions armé, tuit li <w type="num">.L.</w> chevaliers manjoient en mon ostel au revenir. Toutes les festes anvees je semonnoie touz les riches hommes de l'ost; dont il couvenoit que le roy empruntast aucune foiz de ceulz que j'avoie semons.
</p>
<p><milestone n="505" unit="paragraphe-Wailly"/> Ci aprés orrez les justices et les jugemens que je vis faire a Cesaire tandis que le roy y sejournoit.</p>
<p>Tout premier vous dirons d'un chevalier qui fu pris au bordel, au quel l'en parti un jeu, selonc les usages du païs. Le jeu parti fu tel, ou que la ribaude le menroit par l'ost en chemise, une corde liee aus genetaires, ou il perdroit son cheval et s'armeure, et le chaceroit l'en de l'ost. Le chevalier lessa son cheval au roy et s'armeure, et s'en ala de l'ost. <milestone n="506" unit="paragraphe-Wailly"/> Je alai prier au roy que il me donnast le cheval pour un povre gentil home qui estoit en l'ost, et le roy me respondi que ceste priere n'estoit pas resonnable, que le cheval valoit encore <w type="num">.IIII<hi rend="exp">XX</hi>.</w> livres. Et je lui respondis: <q>« Comment m'avés vous les couvenances rompues, quant vous vous courouciés de ce que vous ai requis ? »</q> Et il me dit tout en riant: <q>« Dites quant que vous vourrez, je ne me courouce pas ».</q> Et toute voies n'oi je pas le cheval pour le povre gentil home.</p>
<p><milestone n="507" unit="paragraphe-Wailly"/> La seconde justice fu telle que les chevaliers de nostre bataille chassoient une beste sauvage que l'en appelle gazel, qui est aussi comme un chevrel. Les freres de l'Ospital s'enbatirent sur eulz et bouterent et chacerent nos chevaliers. Et je me pleing au mestre de l'Ospital; et le mestre de l'Ospital me respondi que il m'en feroit le droit a l'usage de la Terre sainte, qui estoit tele que il feroit les freres qui l'outrage avoient faite manger sur leur mantiaus tant que cil les en leveroient a qui l'outrage avoit esté faite. <milestone n="508" unit="paragraphe-Wailly"/> Le mestre leur en tint bien couvenant. Et quant nous veismes que il orent mangé une piesce sur leur mantiaus, je alai au mestre et le trouvai manjant, et li priai que il feist lever les freres
<!-- <pb n="251"/> -->
<pb n="252"/>
qui manjoient sur leur mantiaus devant li; et les chevaliers aussi aus quiex l'outrage avoit esté faite l'en prierent. Et il me respondi que il n'en feroit nient, car il ne vouloit pas que les freres feissent vileinnie a ceulz qui venoient en pelerinage en la Terre sainte. Quant je oÿ ce, je m'assis avec les freres et commençai a manger avec eulz, et li dis que je ne me leveraie tant que les freres se leveroient; et me dit que c'estoit force, et m'otroia ma requeste, et me fist, moy et mes chevaliers qui estoient avec moy, manger avec li; et les freres alerent manger avec les autres a haute table.
</p>
<p><milestone n="509" unit="paragraphe-Wailly"/> Le tiers jugement que je vi rendre a Cezaire si fu tel que un serjant le roy, qui avoit a non le Goulu, mist main a un chevalier de ma bataille. Je m'en alai pleindre au roy. Le roy me dist que je m'en pooie bien souffrir, se li sembloit, que il ne l'avoit fait que bouter. Et je li dis que je ne m'en soufferroie ja, et se il ne m'en fesoit droit, je leroie son servise, puis que ses serjans bouttoient les chevaliers. <milestone n="510" unit="paragraphe-Wailly"/> II me fist fere droit. Et li drois fu tel, selonc les usages du païs, que le serjant vint en ma herberje deschaus, en chemise et en braies sanz plus, une espee toute nue en sa main, et s'agenoilla devant le chevalier, print l'espee par la poincte et tendit le plommeau au chevalier, et li dit: <q>« Sire, je vous amende de ce que je mis ma main a vous, et vous ai aportee ceste espee pour ce que vous me copez le poing, se il vous plet ».</q> Et je priai au chevalier que il li pardonnast son mal talent, et si fist il voulentiers.</p>
<p><milestone n="511" unit="paragraphe-Wailly"/> La quarte amende fu tele que frere Hugue de Joÿ, qui estoit marechal du Temple, fu envoié au soudanc de Damas de par le mestre du Temple pour pourchacier commant le soudanc de Damas s'acordat que une grant terre que le Temple soloit tenir, que le soudanc vousit que le Temple en eust la moitié et il l'autre. Ces couvenances furent faites en tel maniere se li roy s'i acordoit. Et amena frere Hugue un amiral de par le soudanc de Damas, et aporta les couvenances en escript, que en appeloit « monte foy ». <milestone n="512" unit="paragraphe-Wailly"/> Le mestre dit ces choses au roy,
<!-- <pb n="253"/> -->
<pb n="254"/>
dont le roy fu forment effraé, et li dit que moult estoit hardi quant il avoit tenu nulles couvenances ne paroles au soudanc sanz parler a li; et vouloit le roy que il li feust adrecié. Et l'adrecement fu tel que le roy fist lever les pans de <w type="num">.III.</w> de ses paveillons, et la fu tout le commun de l'ost qui venir y volt; et la vint le mestre du Temple et tout le couvent tout deschaus parmi l'ost, pour ce que leur heberge estoit dehors l'ost. Le roy fist asseoir le mestre du Temple devant li et le message au soudanc, et dit le roy au mestre tout haut: 
<milestone n="513" unit="paragraphe-Wailly"/> <q>« Mestre, vous direz au message le soudanc que ce vous poise que vous avez fait nulles treves a li sanz parler a moy; et pour ce que vous n'en aviés parlé a moy, vous le quités de quanque il vous ot couvent et li rendés toutes ses couvenances ».</q> Le mestre prist les couvenances et les bailla a l'amiral, et lors dist le maistre: <q>« Je vous rends les convenances que j'ay mal faictes, dont ce poise moy ».</q> Et lors dit le roy au mestre que il se levast et que il feist lever touz ses freres, et si fist il. <q>« Or vous agenoillés, dit le roy, et m'amendés ce que vous y estes alés contre ma volenté. »</q> <milestone n="514" unit="paragraphe-Wailly"/> Le mestre s'agenoilla et tendi le chief de son mantel au roy, et abandonna au roy quanque il avoient a prenre pour s'amende, tele comme il la voudroit deviser. <q>« Et je dis, fist le roy, tout premier que frere Hugue, qui a faites les couvenances, soit banni de tout le royaume de Jerusalem. »</q> Le mestre, qui estoit compere le roy du conte d'Alençon, qui fu né à Chastel Pelerin, ne onques la royne ne autres ne porent aidier frere Hue que il ne li couvenist voider la Terre sainte et le royaume de Jerusalem.</p>
<p><milestone n="515" unit="paragraphe-Wailly"/> Tandis que le roy fermoit la cité de Cezaire revindrent les messages d'Egypte a li, et li aporterent la treve tout ainsi comme il est devant dit que le roy l'avoit devisee. Et furent les couvenances teles du roy et d'eulz que le roy dut aler, a une journee qui fu nonmee, a Japhe; et a celle journee que le roy dut aler a Japhe, les amiraus d'Egypte devoient estre a Gadre par leur seremens pour delivrer au roy le royaume de Jerusalem. La trive tele comme les messages l'avoient aportee
<!-- <pb n="255"/> -->
<pb n="256"/>
jura le roy et les riches homes de l'ost, et que par nos sairemens nous leur devions aidier encontre le soudanc de Damas.
</p>
<p><milestone n="516" unit="paragraphe-Wailly"/> Quant le soudanc de Damas sot que nous nous estions aliez a ceulz d'Egypte, il envoia bien <w type="num">.IIII<hi rend="exp">M</hi>.</w> Turs bien atirés a Gadres, la ou ceulz d'Egypte devoient venir, pour ce que il sot bien que se il pooient venir jusques a nous, que il y pourroit bien perdre. Toute voiz ne lessa pas le roy que il ne se must pour aler a Jaffe. Quant le conte de Japhe vit que le roy venoit, il atira son chastel en tel maniere que ce sembloit bien estre ville deffendable, car a chascun des carniaus, dont il y avoit bien <w type="num">.V<hi rend="exp">C</hi>.</w>, avoit une targe de ses armes et un panoncel, la quel chose fu bele a regarder, car ses armes estoient d'or a une croiz de gueles patee. <milestone n="517" unit="paragraphe-Wailly"/> Nous nous lojames entour le chastel, aus chans, et environnames le chastel, qui siet sur la mer, des l'une mer jusques a l'autre. Maintenant se prist le roy a fermer un neuf bourc tout entour le viex chastiau, des l'une mer jusques a l'autre. Le roy meismes y vis je mainte foiz porter la hote aus fossés pour avoir le pardon.</p>
<p><milestone n="518" unit="paragraphe-Wailly"/> Les amiraus d'Egypte nous faillirent des couvenances que il nous avoient promises, car il n'oserent venir a Gadres pour les gens au soudanc de Damas qui y estoient. Toute voiz nous tindrent il couvenant en tant que il envoierent au roy toutes les testes aus crestiens que il avoient pendues aus murs du chastel de Chaare, des que le conte de Bar et le conte de Monfort furent pris, les quiex le roy fist mettre en terre benoite; et li envoierent aussi les enfans qui avoient esté pris quant le roy fu pris, la quel chose il firent envis, car il s'estoient ja renoiés. Et avec ces choses envoierent au roy un oliphant que le roy envoia en France.</p>
<p><milestone n="519" unit="paragraphe-Wailly"/> Tandis que nous sejournions a Japhe, un amiraut qui estoit de la partie au soudanc de Damas vint fauciller blez a un kasel a <w type="num">.III.</w> lieues de l'ost. Il fu acordé que nous li courrions sus. Quant il nous senti venans, il toucha en fuie. Endementres que il s'enfuioit, un joenne vallet gentil home se mist a li chacer, et porta <w type="num">.II.</w> de ses chevaliers a terre, sanz
<!-- <pb n="257"/> -->
<pb n="258"/>
la lance brisier, et l'amiral feri en tel maniere que il li brisa le glaive ou cors.
</p>
<p><milestone n="520" unit="paragraphe-Wailly"/> Les messages aus amiraus d'Egypte prierent le roy que il leur donnast une journee par quoy il peussent venir vers le roy, et il y venroient sanz faute. Le roy ot conseil que il ne le refuseroit pas, et leur donna journee; et il li orent couvent par leur serement que il a celle journee seroient a Gadres.</p>
<p><milestone n="521" unit="paragraphe-Wailly"/> Tandis que nous attendions celle journee que le roy ot donnee aus amiraus d'Egypte, le conte d'Eu, qui estoit escuyer, vint en l'ost et amena avec li mon seigneur Ernoul de Guinnes, le bon chevalier, et ses <w type="num">.II.</w> freres, li <w type="num">.Xe</w>. Il demoura ou servise le roy, et au sien le roy le fist chevalier.</p>
<p><milestone n="522" unit="paragraphe-Wailly"/> En ce point revint le prince d'Anthyoche en l'ost, et la princesse sa mere, au quel li roys fist grant honneur, et le fist chevalier moult honorablement. Son aage n'estoit pas de plus que <w type="num">.XVI.</w> ans, mes onques si sage enfant ne vi. Il requist au roy que il l'oïst parler devant sa mere; le roy li otroia.</p>
<p>Les paroles que il dit au roy devant sa mere furent teles: <milestone n="523" unit="paragraphe-Wailly"/> <q>« Sire, il est bien voir que ma mere me doit encore tenir <w type="num">.IIII.</w> ans en sa mainbournie, mes pour ce n'est il pas drois que elle doie lessier ma terre perdre ne decheoir; et ces choses, sire, diz je pour ce que la cité d'Anthioche se pert entre ses mains. Si vous pri, sire, que vous li priez que elle me baille de l'argent et des gens par quoy je puisse aler secourre ma gent qui la sont et aidier, et, sire, elle le doit bien faire, car se je demeure en la cité de Tryple avec li, ce n'iert pas sanz granz despens, et le grans despens que je ferai si yert pour nyent fait. »</q></p>
<p><milestone n="524" unit="paragraphe-Wailly"/> Le roy l'oÿ moult volentiers, et pourchassa de tout son pooir a sa mere comment elle li baillast tant comme le roy pot traire de li. Si tost comme il parti du roy, il s'en ala en Anthioche, la ou il fist moult son avenant. Par le gré du roy, il
<!-- <pb n="259"/> -->
<pb n="260"/>
escartela ses armes, qui sont vermeilles, aus armes de France, pour ce que li roys l'avoit fait chevalier.
</p>
<p><milestone n="525" unit="paragraphe-Wailly"/> Avec le prince vindrent <w type="num">.III.</w> menestriers de la Grant Hyermenie; et estoient freres, et en aloient en Jerusalem en pelerinage. Et avoient <w type="num">.III.</w> corz, dont les voiz des cors leur venoient parmi les visages; quant il encommençoient a corner, vous deissiez que ce sont les voiz des cynes qui se partent de l'estant, et fesoient les plus douces melodies et les plus gracieuses, que c'estoit merveilles de l'oÿr. <milestone n="526" unit="paragraphe-Wailly"/> Il fesoient <w type="num">.III.</w> merveilleus saus, car en leur metoit une touaille de sous les piez, et tournoient tout en estant si que leur piez revenoient tout en estant sur la touaille. Les <w type="num">.II.</w> tournoient les testes arieres, et l'ainsné aussi; et quant en li fesoit tourner la teste devant, il se seignoit, car il avoit paour que il ne se brisast le col au tourner.</p>
<p><milestone n="527" unit="paragraphe-Wailly"/> Pour ce que bone chose est que la memoire du conte de Brienne, qui fu conte de Jaffe, ne soit oubliee, vous dirons nous cy aprés de luy, pour ce qu'il tint Japhe par pluseurs annees, et par sa vigour il la deffendi grant temps; et vivoit grant partie de ce que il gaaingnoit sus les Sarrazins et sur les ennemis de la foy. Dont il avint une foiz que il desconfit une grant quantité de Sarrazins qui menoient grant foison de dras d'or et de soie, les quiex il gaaingna touz; et quant il les ot amenés a Jaffe, il departi tout a ses chevaliers, que onques riens ne li en demoura. Sa maniere estoit tele que, quant il estoit parti de ses chevaliers; il s'enclooit en sa chapelle et estoit longuement en oroisons avant que il alast le soir gesir avec sa femme, qui moult fu bone dame et sage, et seur au roy de Cypre.</p>
<p><milestone n="528" unit="paragraphe-Wailly"/> L'empereur de Perse, qui avoit non Barbaquan, que l'un des princes des Tartarins avoit desconfit, si comme j'ai dit devant, s'en vint atout son ost ou royaume de Jerusalem et prist le chastel de Tabarié, que mon seigneur Huedes de Monbeliart, le connestable, avoit fermé, qui estoit seigneur de Tabarié de par sa femme. Moult grant doumage fist a nostre gent, car il destruit quant que il
<!-- <pb n="261"/> -->
<pb n="262"/>
trouvoit hors Chastel Pelerin et dehors Acre et dehors le Saffar, et dehors Jaffe aussi; et quant il ot fait ces doumages, il se trait a Gadres encontre le soudanc de Babiloine, qui la devoit venir pour grever et nuire a nostre gent.
<milestone n="529" unit="paragraphe-Wailly"/> Les barons du pays orent conseil et le patriarche que il se iroient combatre a li avant que le soudanc de Babiloinne deust venir; et pour eulz aidier il envoierent querre le soudanc de la Chamelle, l'un des meilleurs chevaliers qui feust en toute paiennime, auquel il firent si grant honneur en Acre que il li estendoient les dras d'or et de soie par ou il devoit aler. Il en vindrent jusques a Jaffre, nos gens et le soudanc avec eulz.<milestone n="530" unit="paragraphe-Wailly"/> Le patriarche tenoit escommenié le conte Gautier pour ce que il ne li vouloit rendre une tour que il avoit en Jaffe, que l'en appeloit la Tour le patriarche. Nostre gent prierent le conte Gautier que il alast avec eulz pour combatre a l'empereur de Perse, et il dit que si feroit il volentiers mez que le patriarche l'absousit jusques a leur revenir. Onques le patriarche n'en voult riens faire, et toute voiz s'esmut le conte Gautier et en ala avec eulz. Nostre gent firent <w type="num">.III.</w> batailles, dont le conte Gautier en ot une, le soudanc de la Chamelle l'autre, et le patriarche et ceulz de la terre l'autre; en la bataille au conte de Brienne furent les Hospitaliers.<milestone n="531" unit="paragraphe-Wailly"/> Il chevaucherent tant que il virent leur ennemis aus yex. Maintenant que nostre gent les virent, il s'aresterent et cil, et les ennemis si firent <w type="num">.III.</w> batailles aussi. Endementres que les Corvins arreoient leur batailles, le conte Gautier vint a nostre gent et leur escria: <q>« Seigneur, pour Dieu, alons a eulz, que nous leur donnont temps pour ce que nous nous sommes arestés! »</q> Ne onques n'i ot nul qui l'en vousist croire.<milestone n="532" unit="paragraphe-Wailly"/> Quant le conte Gautier vist ce, il vint au patriarche et li requist absolucion en la maniere desus dite; onques le patriarche n'en voult riens faire. Avec le conte de Brienne avoit un vaillant clerc qui estoit evesque de Rames, qui maintes beles chevaleries avoit faites en la compaingnie le conte; et dit au conte: <q>« Sire, ne troublés pas vostre conscience quant le patriarche ne vous absoult, car il a tort et vous avés droit; et je vous absoil en non du Pere
<!-- <pb n="263"/> -->
<pb n="264"/>
et du Filz et du Saint Esperit. Alons a eulz! »</q> 
<milestone n="533" unit="paragraphe-Wailly"/> Lors ferirent des esperons et assemblerent a la bataille l'empereour de Perse, qui estoit la dareniere. La ot trop grant foison de gens mors d'une part et d'autre, et la fu pris le conte Gautier, car toute nostre gent s'enfuirent si laidement que il en y ot pluseurs qui de desesperance se noierent en la mer.</p>
<p>Ceste desesperance leur vint pour ce que une des batailles l'empereour de Perse assembla au soudanc de la Chamelle, lequel se deffendi tant a eulz que de <w type="num">.II.</w> mille Turs que il y mena, il ne l'en demoura que <w type="num">.XIIII<hi rend="exp">XX</hi>.</w> quant il se parti du champ.</p>
<p><milestone n="534" unit="paragraphe-Wailly"/> L'empereur prist conseil que il iroit assieger le soudanc dedans le chastel de la Chamelle, pour ce que il leur sembloit que il ne se deust pas longuement tenir, a sa gent que il avoit perdue. Quant le soudanc vit ce, il vint a sa gent et leur dit que il se iroit combatre a eulz, car, se il se lessoit assegier, il seroit perdu. Sa besoingne atira en tel maniere que toute sa gent qui estoient mal armee, il les envoia par une valee couverte; et si tost comme il oïrent ferir les tabours le soudanc, il se ferirent en l'ost l'empereur par darieres et se pristrent a occirre les femmes et les enfans.<milestone n="535" unit="paragraphe-Wailly"/> Et si tost comme l'empereur, qui estoit issu aus chans pour combatre au soudanc, que il veoit aus yex, oÿ le cri de sa gent, il retourna en son host pour secourre leur femmes et leur enfans. Et le soudanc leur courut sus, il et sa gent, dont il li avint si bien que de <w type="num">.XXV<hi rend="exp">M</hi>.</w> que il estoient, il ne leur demoura homme ne femme que tous ne feussent morts et livrez a l'espee.</p>
<p><milestone n="536" unit="paragraphe-Wailly"/> Avant que l'empereur de Perse alast devant la Chamelle, il amena le conte Gautier devant Jaffe, et le pendirent par les bras a unes fourches et li dirent que il ne le despenderoient point jusques a tant que il avroient le chastel de Jaffe. Tandis que il pendoit par les bras, il escria a ceulz du chastel que pour mal que il li feissent, que il ne rendissent la ville, et que se il la rendoient, il meismes les occirroit.</p>
<!-- <pb n="265"/> -->
<pb n="266"/>
<p><milestone n="537" unit="paragraphe-Wailly"/> Quant l'empereur vit ce, il envoia le conte Gautier en Babiloinne et en fist present au soudanc, et du mestre de l'Ospital et de pluseurs prisonniers que il avoit pris. Ceulz qui menerent le conte en Babiloinne estoient bien <w type="num">.III<hi rend="exp">C</hi>.</w>, et ne furent pas occis quant l'empereur fu mort devant la Chamelle. Et ces Coremins assemblerent a nous le vendredi, que il nous vindrent assaillir a pié; leur banieres estoient vermeilles et estoient endantees juesques vers les lances; et sur leur lances avoient testes faites de cheveus, qui sembloient testes de dyables.</p>
<p><milestone n="538" unit="paragraphe-Wailly"/> Pluseurs des marcheans de Babiloinne crioient aprés le soudanc que il leur feist droit du conte Gautier des grans doumages que il leur avoit faiz. Et le soudanc leur abandonna que il s'alassent venger de li, et il l'alerent occirre en la prison et martyrer, dont nous devons croire que il est es cielx ou nombre des martirs.</p>
<p><milestone n="539" unit="paragraphe-Wailly"/> Le soudanc de Damas prist sa gent qui estoient a Gadres et entra en Egypte. Les amiraus se vindrent combatre a li; la bataille du soudanc desconfist les amiraus a qui il assembla, et l'autre bataille des amiraus d'Egypte desconfist l'ariere bataille du soudanc de Damas; aussi s'en vint le soudanc de Damas arriere a Gadres navré en la teste et en la main aussi. Avant que il se partist de Gadres envoierent les amiraus d'Egypte leur messages et firent paiz a li. Et nous faillirent de toutes nos couvenances, et feumes des lors en avant que nous n'eumes ne treves ne pez ne a ceulz de Damas ne a ceulz de Babiloine. Et sachez que quant nous estions le plus de gens a armes, nous n'estions nulle foiz plus de <w type="num">.XIIII.</w> cens.</p>
<p><milestone n="540" unit="paragraphe-Wailly"/> Tandis que le roy estoit en l'ost devant Jaffe, le mestre de Saint Ladre ot espié delez Rames, a <w type="num">.III.</w> grans lieues de l'ost, bestes et autres choses, la ou il cuidoit fere un grant gaaing; et il, qui ne tenoit nul conroy en l'ost, ainçois fesoit sa volenté en l'ost sanz parler au roy, ala la. Quant il ot aqueillie sa praie, les Sarrazins li coururent sus et le desconfirent en tel maniere que de toute sa gent que il avoit avec li en sa bataille, il n'en eschapa que <w type="num">.IIII.</w> <milestone n="541" unit="paragraphe-Wailly"/> Si tost comme il
<!-- <pb n="267"/> -->
<pb n="268"/>
entra en l'ost, il commença a crier aus armes. Je m'alai armer et prié au roy que il me lessast aler la; et il m'en donna congé et me commanda que je menasse avec moy le Temple et l'Ospital. Quant nous venimes la, nous trouvames que autres Sarrazins estranges s'estoient embatus en la valee la ou le mestre de Saint Ladre avoit esté desconfit. Ainsi comme ces Sarrazins estranges regardoient ces mors, le mestre des arbalestriers le roy leur courut sus; et avant que nous venissiens la, nostre gent les orent desconfiz, et pluseurs en occirrent.
</p>
<p><milestone n="542" unit="paragraphe-Wailly"/> Un serjant le roy et un des Sarrazins s'i porterent a terre l'un l'autre de cop de lance. Un autre serjans le roy, quant il vit ce, il prist les <w type="num">.II.</w> chevaus et les enmenoit pour embler; et pour ce que l'en ne le veist, il se mist parmi les murailles de la cité de Rames. Tandis que il les enmenoit, une vielz citerne sur quoy il passa li fondi desous; li <w type="num">.III.</w> cheval et il alerent au fons, et en le me dit. Je y alai veoir, et vi que la citerne fondoit encore sus eulz, et que il ne failloit gueres que il ne feussent touz acouvetés. Ainsi en revenimes sanz riens perdre mes que ce que le mestre de Saint Ladre y avoit perdu.</p>
<p><milestone n="543" unit="paragraphe-Wailly"/> Si tost comme le soudanc de Damas fu apaisiés a ceulz d'Egypte, il manda sa gent qui estoient a Gadres que il en revenissent vers li; et si firent il et passerent par devant nostre ost a moyns de <w type="num">.II.</w> lieues, ne onques ne nous oserent courre sus, et si estoient bien <w type="num">.XX.</w> mile Sarrazins et <w type="num">.X.</w> mile Beduyns. Avant que il venissent endroit nostre ost les garderent le mestre des arbalestriers le roy et sa bataille <w type="num">.III.</w> jours et <w type="num">.III.</w> nuis, pour ce que il ne se ferissent en nostre ost despourveument.</p>
<p><milestone n="544" unit="paragraphe-Wailly"/> Le jour de la Saint Jehan qui estoit aprés Pasques, oÿ le roy son sermon. Tandis que l'en sermonnoit, un serjant du mestre des arbalestriers entra en la chapelle le roy tout armé et li dit que les Sarrazins avoient enclos le mestre arbalestrier. Je requis au roy que il m'y lessast aler, et il le m'otria et me dit que je menasse avec moy jusques a <w type="num">.IIII<hi rend="exp">C</hi>.</w> ou
<!-- <pb n="269"/> -->
<pb n="270"/>
<w type="num">.V<hi rend="exp">C</hi>.</w> homes d'armes; et les me nomma ceulz que il voult que je menasse. Si tost comme nous issimes de l'ost, les Sarrazins qui estoient mis entre le mestre des arbalestriers et l'ost s'en alerent a un amiral qui estoit en un tertre devant le mestre des arbalestriers, atout bien mil homes a armes. 
<milestone n="545" unit="paragraphe-Wailly"/> Lors commença le hutin entre les Sarrazins et les serjans au mestre des arbalestriers, dont il y avoit bien <w type="num">.XIIII<hi rend="exp">XX</hi>.</w>, car a l'une des foiz que l'amiraut veoit que sa gent estoient pressez, il leur envoioit secours et tant de gent que il metoient nos serjans jusques en la bataille au mestre; quant le mestre veoit que sa gent estoient pressez, il leur envoioit <w type="num">.C.</w> ou <w type="num">.VI<hi rend="exp">XX</hi>.</w> homes d'armes qui les remetoient jusques en la bataille l'amiral.</p>
<p><milestone n="546" unit="paragraphe-Wailly"/> Tandis que nous estions la, le legas et les barons du pays, qui estoient demourez avec le roy, distrent au roy que il fesoit grant folie quant il me metoit en avanture; et par leur conseil le roy me renvoia querre, et le mestre des arbalestriers aussi. Les Turs se departirent de la, et nous revenimes en l'ost.</p>
<p>Moult de gens se merveillerent quant il ne se vindrent combattre a nous; et aucune gens distrent que il ne le lesserent fors que pour tant que il et leur chevaus estoient touz affamés a Gadres, la ou il avoient sejourné pres d'un an.</p>
<p><milestone n="547" unit="paragraphe-Wailly"/> Quant ces Sarrazins furent partis de devant Jaffe, il vindrent devant Acre, et manderent le seigneur de l'Arsur, qui estoit connestable du royaume de Jerusalem, que il destruiroient les jardins de la ville se il ne leur envoioit <w type="num">.L<hi rend="exp">M</hi>.</w> bezans; et il leur manda que il ne leur en envoieroit nulz. Lors firent leur batailles ranger et s'en vindrent tout le sablon d'Acre si pres de la ville que l'en y traisist bien d'un arbalestre a tour. Le sire d'Arsur issi de la ville et se mist ou Mont Saint Jehan, la ou le cymetere Saint Nicholas est, pour deffendre les jardins.</p>
<p>Nos serjans a pié issirent d'Acre et commencierent a hardier a eulz et d'arcz et d'arbalestres.</p>
<!-- <pb n="271"/> -->
<pb n="272"/>
<p><milestone n="548" unit="paragraphe-Wailly"/> Le sire d'Arsur appela un chevalier de Gennes qui avoit a non mon seigneur Jehan le Grant, et li commanda que il alast retraire la menue gent qui estoient issus de la ville d'Acre, pour ce que il ne se meissent en peril.</p>
<p>Tandis que il les ramenoit arieres, un Sarrazin li commença a escrier en sarrazinnois que il jousteroit a li se il vouloit; et celi li dit que si feroit il volentiers. Tandis que mon seigneur Jehan aloit vers le Sarrazin pour jouster, il regarda sus sa main senestre, si vit un tropiau de Turs, la ou il y en avoit bien <w type="num">.VIII.</w>, qui c'estoient arestez pour veoir la jouste. <milestone n="549" unit="paragraphe-Wailly"/> Il lessa la jouste du Sarrazin a qui il devoit jouster et ala au tropel de Turs qui se tenoient tout quoi pour la jouste regarder, et en feri un parmi le cors de sa lance et le geta mort. Quant les autres virent ce, il li coururent sus. Endementres que il revenoit vers nostre gent, et l'un le fiert grant cop d'une mace sus le chapel de fer; et au passer que il fist, mon seigneur Jehan li donna de s'espee sur une touaille dont il avoit sa teste entorteillee, et li fist la touaille voler enmi les champs. Il portoient lors les touailles quant il se vouloient combattre, pour ce que elles reçoivent un grant coup d'espee. <milestone n="550" unit="paragraphe-Wailly"/> L'un des autres Turs feri des esperons a li et li vouloit donner de son glaive parmi les espaules; et mon seigneur Jehan vit le glaive venir, si guenchi; au passer que le Sarrazin fist, mon seigneur Jehan li donna ariere main d'une espee parmi le bras si que il li fist son glaive voler enmi les chans; et ainsi s'en revint et ramena sa gent a pié. Et ses <w type="num">.III.</w> biaus cops fist il devant le seigneur d'Arsur et les riches homes qui estoient en Acre, et devant toutes les femmes qui estoient sus les murs pour veoir celle gent.</p>
<p><milestone n="551" unit="paragraphe-Wailly"/> Quant celle grant foyson de gent sarrazins qui furent devant Acre et n'oserent combatre a nous, aussi comme vous avez oÿ, ne a ceulz d'Acre, il oïrent dire, et verité estoit, que le roy fesoit fermer la cité de Sayete, et a pou de bones gens d'armes se traitrent en celle part. Quant mon seigneur Symon de Monceliart, qui estoit mestre des arbalestriers le roy et chevetain de la gent le roy a Saiette, oÿ dire que ceste
<!-- <pb n="273"/> -->
<pb n="274"/>
gent venoient, si se retrait ou chastel de Saiette, qui est moult fort, et enclos est de la mer en touz senz; et ce fist il pour ce que il veoit bien que il n'avoit pooir de resister a eulz. Avec li receta ce que il pot de gent, mes pou en y ot, car le chastel estoit trop estroit. 
<milestone n="552" unit="paragraphe-Wailly"/> Les Sarrazins se ferirent en la ville, la ou il ne trouverent nulle deffense, car elle n'estoit pas toute close; plus de <w type="num">.II.</w> mille personnes occirent de nostre gent; atout le gaaing que il firent la s'en alerent en Damas.</p>
<p>Quant le roy oÿ ces nouvelles moult en fu courouciés, se amender le peust ! et au barons du paÿs en fu moult bel, pour ce que le roy vouloit aler fermer un tertre la ou il eut jadis un ancien chastel au tens des Machabiex. Ce chastel siet ainsi comme l'en va de Jaffe en Jerusalem. <milestone n="553" unit="paragraphe-Wailly"/> Les barons d'outre mer se descorderent du chastel refermer, pour ce que c'estoit loing de la mer a <w type="num">.V.</w> lieues, par quoy nulle viande ne nous peut venir de la mer que les Sarrazins ne nous tollissent, qui estoient plus fort que nous n'estions. Quant ces nouvelles vindrent en l'ost de Sayette que le bourc estoit destruis, et vindrent les barons du païs au roy, et li distrent que il li seroit plus grant honneur de refermer le bourc de Saiette, que les Sarrazins avoient abattu, que de fere une forteresse nouvelle; et le roy s'acorda a eulz.</p>
<p><milestone n="554" unit="paragraphe-Wailly"/> Tandis que le roy estoit a Jaffe, l'en li dit que le soudanc de Damas li soufferroit bien a aler en Jerusalem et par bon asseurement. Le roy en ot grant conseil; et la fin du conseil fu tel que nulz ne loa le roy que il y alast, puis que il couvenist que il lessast la cité en la main des Sarrazins.</p>
<p><milestone n="555" unit="paragraphe-Wailly"/> L'en en moustra au roy un exemple qui fu tel que quant le grant roy Phelippe se parti de devant Acre pour aler en France, il lessa toute sa gent demourer en l'ost avec le duc Hugon de Bourgoingne, l'aieul cesti duc qui est mort nouvellement. Tandis que le duc sejournoit a Acre et le roy Richart d'Angleterre aussi, nouvelles leur
<!-- <pb n="275"/> -->
<pb n="276"/>
vindrent que il pooient prenre l'endemain Jerusalem se il vouloient, pour ce que toute la force de la chevalerie le soudanc de Damas s'en estoit alee vers li pour une guerre que il avoit a un autre soudanc. Il atirerent leur gent; et fist le roy d'Angleterre la premiere bataille, et le duc de Bourgoingne l'autre aprés atout les gens le roy de France. 
<milestone n="556" unit="paragraphe-Wailly"/> Tandis que il estoient a esme de prenre la ville, en li manda de l'ost le duc que il n'alast avant, car le duc de Bourgoingne s'en retournoit ariere, pour ce sanz plus que l'en ne deist que les Anglois eussent pris Jerusalem. Tandis que il estoient en ces paroles, un sien chevalier li escria: <q>« Sire, sire, venez juesques ci et je vous mousterrai Jerusalem! »</q> Et quant il oÿ ce, il geta sa cote a armer devant ses yex tout en plorant et dit a Nostre Seigneur: <q>« Biau sire Diex, je te pri que tu ne seuffres que je voie ta sainte cité, puis que je ne la puis delivrer des mains de tes ennemis. »</q></p>
<p><milestone n="557" unit="paragraphe-Wailly"/> Ceste exemple moustra l'en au roy pour ce que se il, qui estoit le plus grant roy des crestiens, fesoit son pelerinage sanz delivrer la cité des ennemis Dieu, tuit li autre roy et li autre pelerin qui aprés li venroient se tenroient touz a paiés de faire leur pelerinage aussi comme le roy de France avroit fet, ne ne feroient force de la delivrance de Jerusalem.</p>
<p><milestone n="558" unit="paragraphe-Wailly"/> Le roy Richart fist tant d'armes outre mer a celle foys que il y fu que quant les chevaus aus Sarrazins avoient poour d'aucun bisson, leur mestre leur disoient: <q>« Cuides tu, fesoient il a leur chevaus, que ce soit le roy Richart d'Angleterre ? »</q></p>
<p>Et quant les enfans aus Sarrazinnes breoient, elles leur disoient: <q>« Tai toy, tai toy, ou je irai querre le roy Richart, qui te tuera. »</q></p>
<p><milestone n="559" unit="paragraphe-Wailly"/> Le duc de Bourgoingne de quoy je vous ai parlé fu moult bon chevalier de sa main mes il ne fu onques tenu pour sage ne a Dieu ne au siecle; et il y parut bien en ce
<!-- <pb n="277"/> -->
<pb n="278"/>
fet devant dit. Et de ce dit le grant roy Phelippe, quant l'en li dit que le conte Jehan de Chalons avoit un filz et avoit a non Hugue pour le duc de Bourgoingne, il dit que Dieu le feist « aussi preu homme » comme le duc pour qui il avoit non Hugue. 
<milestone n="560" unit="paragraphe-Wailly"/> Et en li demanda pour quoy il n'avoit dit <q>« aussi preudomme ».</q> <q>« Pour ce, fist il, que il a grant difference entre “preu homme” et “preudomme”. Car il a maint “preu homme” chevalier en la terre des crestiens et des Sarrazins, qui onques ne crurent Dieu ne sa Mere. Dont je vous di, fist il, que Dieu donne grant don et grant grace au chevalier crestien que il seuffre estre vaillant de cors et que il seuffre en son servise en li gardant de pechié mortel; et celi qui ainsi se demeinne doit l'en appeler “preudomme”, pour ce que ceste proesse li vient du don Dieu. Et ceulz de qui j'ai avant parlé peut l'en appeler “preuz hommes”,pour ce que il sont preus de leurs cors et ne doutent Dieu ne pechié. » </q></p>
<p><milestone n="561" unit="paragraphe-Wailly"/> Des grans deniers que le roy mist a fermer Jaffe ne couvient il pas parler, que c'est sanz nombre, car il ferma le bourc des l'une des mers jusques a l'autre, la ou il ot bien <w type="num">.XXIIII.</w> tours, et furent les fossés curez de lun dehors et dedans; <w type="num">.III.</w> portes y avoit, dont le legat en fist l'une et un pan du mur.<milestone n="562" unit="paragraphe-Wailly"/> Et pour vous moustrer le coustage que le roy i mist, vous foiz je a savoir que je demandai au legat combien celle porte et ce pan du mur li avoit cousté; et il me demanda combien je cuidoie qu'elle eust cousté; et je esmai que la porte que il avoit fet faire li avoit bien cousté <w type="num">.V<hi rend="exp">C</hi>.</w> livres, et le pan du mur <w type="num">.III<hi rend="exp">C</hi>.</w> livres; et il me dit que se Dieu li aidast, que la porte que le pan li avoit bien cousté <w type="num">.XXX<hi rend="exp">M</hi>.</w> livres. <milestone n="563" unit="paragraphe-Wailly"/> Quant le roy ot assouvie la forteresce du bourc de Jaffe, il prist conseil que il iroit refermer la cité de Sayete, que les Sarrazins avoient abatue. Il s'esmut pour aler la le jour de la feste des apostres saint Pierre et saint Pol, et just le roy et son ost devant le chastel d'Arsur, qui moult estoit fort. Celi soir appela le roy sa gent et leur dit que se il s'acordoient, que il iroit prenre une cité des Sarrazins que en appele Naples, la quel cité les anciennes Escriptures
<!-- <pb n="279"/> -->
<pb n="280"/>
appelent Samarie. 
<milestone n="564" unit="paragraphe-Wailly"/> Le Temple et l'Ospital et les barons du païs li respondirent d'un acort que il estoit bon que l'en y essaiast a prenre la cité, mes il ne s'acorderoient ja que son cors y alast, pour ce que ce aucune chose avenoit de li, toute la terre seroit perdue. Et il dit que il ne les y leroit ja aler se son cors n'i aloit avec; et pour ce demoura celle emprise, que les seigneur terrier ne s'i voudrent acorder que il y alast. <milestone n="565" unit="paragraphe-Wailly"/> Par nos journees venimes ou sablon d'Acre, la ou le roy et l'ost nous lojames. Illec au lieu vint a moy un grant peuple de la Grant Hermenie qui aloit en pelerinage en Jerusalem, par grant treü rendant aus Sarrazins qui les conduisoient. A un latimier qui savoit leur language et le nostre il me firent prier que je leur moustrasse le saint roy. <milestone n="566" unit="paragraphe-Wailly"/> Je alai au roy la ou il se seoit en un paveillon, apuié a l'estache du paveillon, et seoit ou sablon sanz tapiz et sanz nulle autre chose desouz li. Je li dis: <q>« Sire, il a la hors un grant peuple de la Grant Hermenie qui vont en Jerusalem, et me proient, sire, que je leur face moustrer le saint roy; mes je ne bee ja a baisier vos os ».</q> Et il rist moult clerement et me dit que je les alasse querre, et si fis je. Et quant il orent veu le roy, il le commanderent a Dieu, et le roy eulz.<milestone n="567" unit="paragraphe-Wailly"/> L'endemain just l'ost en un lieu que en appelle Passe Poulain, la ou il a de moult beles eaues de quoy l'en arrose ce dont le sucre vient. La ou nous estions logié illec, l'un de mes chevaliers me dit: <q>« Sire, fist il, or vous ai je logié en plus biau lieu que vous ne feustes hyer ».</q> L'autre chevalier qui m'avoit prise la place devant sailli sus tout effraez et li dit tout haut: <q>« Vous estes trop hardi quant vous parlés de chose que je face ! »</q> Et il sailli sus et le prist par les cheveus. Et je sailli sus et le feri du poing entre les <w type="num">.II.</w> espaules, et il le lessa; et je li dis: <q>« Or hors de mon hostel, car, si m'aïst Dieu, avec moy ne serez vous ja mez ! ».</q> <milestone n="568" unit="paragraphe-Wailly"/> Le chevalier s'en ala si grant deul demenant, et m'amena mon seigneur Giles le Brun, le connestable de France; et pour la grant repentance que il veoit que le chevalier avoit de la folie que il avoit faite, me pria si a certes comme il pot que je le remenasse en mon hostel; et je respondi que je ne l'i remenroie pas se le legat ne me absoloit de mon serement. Au legat en alerent et li
<!-- <pb n="281"/> -->
<pb n="282"/>
conterent le fait; et le legat leur respondi que il n'avoit pooir de moy absoudre, pour ce que le serement estoit resonnable, car le chevalier l'avoit moult bien deservi. Et ces choses vous moustré je pour ce que vous vous gardés de fere serement que il ne couvieingne faire par reson, car, ce dit le Sage: <q>« Qui volentiers jure volentiers se parjure ».</q>
</p>
<p><milestone n="569" unit="paragraphe-Wailly"/> L'endemain s'ala loger le roy devant la cité de Sur, que l'en appele Tyri en la Bible. Illec appela le roy des riches homes de l'ost et leur demanda conseil se il seroit bon que il alast prenre la cité de Belinas avant que il alast a Sayete. Nous loames tuit que il estoit bon que le roy y envoiast de sa gent, mez nulz ne li loa que son cors y alast; a grant peinne l'en destourba l'en. Acordé fu ainsi que le conte d'Eu iroit, et mon seigneur Phelippe de Montfort, le sire de Sur, mon seigneur Giles le Brun, connestable de France, mon seigneur Pierre le Chamberlain, le mestre du Temple et son couvent, le mestre de l'Ospital et son couvent et ses frere aussi. <milestone n="570" unit="paragraphe-Wailly"/> Nous nous armames a l'anuitier et venimes un pou aprés le point du jour en une pleinne qui est devant la cité que l'en appele Belinas, et l'appelle l'Escripture ancienne Cezaire Phelippe. En celle cité sourt une fonteinne que l'en appele Jour; et enmi les plainnes qui sont devant la cité sourt une autre tres bele fonteinne qui est appelee Dan. Or est ainsi que quant ces <w type="num">.II.</w> ruz de ces <w type="num">.II.</w> fonteinnes viennent ensemble, ce appele l'en le fleuve de Jourdain, la ou Dieu fu bauptizié.</p>
<p><milestone n="571" unit="paragraphe-Wailly"/> Par l'acort du Temple et du conte d'Eu, de l'Ospital et des barons du païs qui la estoient fu acordé que la bataille le roy, en la quele bataille je estoie lors pour ce que le roy avoit retenu les <w type="num">.XL.</w> chevaliers qui estoient en ma bataille avec li, et mon seigneur Geffroy de Sergines le preudomme aussi, iroient entre le chastel et la cité; et li terrier enterroient en la cité a main senestre, et l'Ospital a main destre, et le Temple enterroit en la cité la droite voie que nous
<!-- <pb n="283"/> -->
<pb n="284"/>
estions venu. 
<milestone n="572" unit="paragraphe-Wailly"/> Nous nous esmeumes lors tant que nous venimes delez la cité, et trouvames que les Sarrazins qui estoient en la ville orent desconfit les serjans le roy et chaciés de la ville. Quant je vi ce ving aus preudeshomes qui estoient avec le conte d'Eu et leur dis: <q>« Seigneurs, se vous n'alés la ou en nous a commandé entre la ville et le chastel, les Sarrazins nous occirront nos gens qui sont entrés en la ville ».</q> L'alee y estoit si perilleuse, car le lieu la ou nous devions aler estoit si perilleus car il y avoit <w type="num">.III.</w> paire de murs ses a passer, et la coste estoit si roite que a peinne s'i pooit tenir chevaus; et le tertre la ou nous devions aler estoit garni de Turs a grant foison a cheval. <milestone n="573" unit="paragraphe-Wailly"/> Tandis que je parloie a eulz, je vi que nos serjans a pié deffesoient les murs. Quant je vi ce, je dis a ceulz a qui je parloie que l'en avoit ordené que la bataille le roy iroit la ou les Turs estoient, et puis que en l'avoit commandé, je iroie. Je m'esdreçai, moy et mes <w type="num">.II.</w> chevaliers, a ceulz qui deffesoient les murs; et vi que un serjant a cheval cuidoit passer le mur, et li cheï son cheval sus le cors. Quant je vi ce, je descendi a pié et pris mon cheval par le frain. Quant les Turs nous virent venir, ainsi comme Dieu voult il nous lesserent la place la ou nous devions aler. De celle place la ou les Turs estoient descendoit une roche taillee en la cité. <milestone n="574" unit="paragraphe-Wailly"/> Quant nous feumes la et les Turs s'en furent partis, les Sarrazins qui estoient en la cité se desconfirent et lesserent la ville a nostre gent sanz debat. Tandis que je estoie la, le marechal du Temple oÿ dire que je estoie en peril, si s'en vint la amont vers moy. Tandis que je estoie la amont, les Alemans qui estoient en la bataille au conte d'Eu vindrent aprés moy; et quant il virent les Turs a cheval qui s'enfuioient vers le chastel, il s'esmurent pour aler aprés eulz, et je leur dis: <q>« Seigneur, vous ne fetes pas bien, car nous sommes la ou en nous a commandé, et vous alez outre commandement ».</q></p>
<p><milestone n="575" unit="paragraphe-Wailly"/> Le chastiau qui siet desus la cité a non Subeibe, et siet bien demi lieue haut es montaignes de Libans; et le tertre
<!-- <pb n="285"/> -->
<pb n="286"/>
qui monte ou chastel est peuplé de grosses roches aussi comme li huges. Quant les Alemans virent que il chassoient a folie, il s'en revindrent ariere. Quant les Sarrazins virent ce, il leur coururent sus a pié et leur donnoient de sus les roches grans cops de leur maces et leur arrachoient les couvertures de leur chevaus. 
<milestone n="576" unit="paragraphe-Wailly"/> Quant nos serjans virent le meschief, qui estoient avec nous, il se commencierent a effreer; et je leur dis que se il s'en aloient, que je les feroie geter hors des gages le roy a touz jours mes. Et il me distrent: <q>« Sire, le jeu nous est mal parti, car vous estes a cheval, si vous enfuirés, et nous soumes a pié, si nous occirront les Sarrazins ».</q> Et je leur dis: <q>« Seigneur, je vous asseure que je ne m'enfuirai pas, car je demourrai a pié avec vous ».</q> Je descendi et envoiai mon cheval avec les Templiers, qui estoient bien une arbalestree darieres. <milestone n="577" unit="paragraphe-Wailly"/> Au revenir que les Alemans fesoient, les Sarrazins ferirent un mien chevalier, qui avoit non mon seigneur Jehan de Bussey, d'un carrel parmi la gorge, et cheï mort tout devant moy. Mon seigneur Hugues d'Escoz, cui niez il estoit, qui moult bien se prouva en la sainte Terre, me dit: <q>« Sire, venés nous aidier pour reporter mon neveu laval. - Mal dehait ait, fiz je, qui vous y aidera, car vous estes alez la sus sanz mon commandemant; se il vous en est mescheu, ce est a bon droit. Reportés le laval en la longaingne, car je ne partirai de ci jusques a tant que l'en me revenra querre ».</q></p>
<p><milestone n="578" unit="paragraphe-Wailly"/> Quant mon seigneur Jehan de Valenciennes oÿ le meschief la ou nous estions, il vint a mon seigneur Oliviers de Termes et a ces autres chieveteins de la corte laingue et leur dit: <q>« Seigneurs, je vous pri et commant de par le roy que vous m'aidiés a querre le seneschal ».</q> Tandis que il se pourchassa ainsinc, mon seigneur Guillaume de Biaumont vint a li et li dit: <q>« Vous vous traveillés pour nient, car le seneschal est mort ».</q> Et il respondi: <q>« Ou de la mort ou de la vie diré je nouvelles au roy ».</q> Lors il s'esmut et vint vers nous, la ou nous estions montés en la montaingne; et maintenant que il vint a nous, il me manda que je venisse parler a li, et si fis je.</p>
<!-- <pb n="287"/> -->
<pb n="288"/>
<p><milestone n="579" unit="paragraphe-Wailly"/> Lors me dit Olivier de Termes que nous estions illec en grant peril, car se nous descendions par ou nous estions monté, nous ne le pourrions faire sanz grant peril, pour ce que la coste estoit trop male, et les Sarrazins nous descendroient sur les cors. <q>« Mes se vous me voulez croire, je vous deliverrai sanz perdre. »</q> Et je li diz que il devisat ce que il vourroit, et je le feraie. <milestone n="580" unit="paragraphe-Wailly"/> <q>« Je vous dirai, fit il, comment nous eschaperons. Nous en iron, fist il, tout ce pendant aussi comme se nous devion aler vers Damas; et les Sarrazins qui la sont cuideront que nous les weillons prenre par darieres. Et quant nous serons en ces plainnes, nous ferrons des esperons entour la cité, et avrons avant passé le ru que il puissent venir vers nous. Et si leur ferons grant doumage, car nous leur metrons le feu en ses formens batus qui sont enmi ces chans. »</q> <milestone n="581" unit="paragraphe-Wailly"/> Nous feimes aussi comme il nous devisa; et il fist prenre canes de quoy l'en fet ces fleutes, et fist mettre charbons dedans et ficher dedans les fourmens batus; et ainsi nous ramena Dieu a sauveté par le conseil Olivier de Termes. Et sachiez quant nous venimes a la heberge la ou nostre gent estoient, nous les trouvames touz desarmés, car il n'i ot onques nul qui s'en preist garde. Ainsi revenimes l'endemain a Sayete, la ou le roy estoit.</p>
<p><milestone n="582" unit="paragraphe-Wailly"/> Nous trouvames que le roy son cors avoit fait enfouir les cors des crestiens que les Sarrazins avoient occis, aussi comme il est desus dit; et il meismes son cors portoit les cors pourris et touz puans pour mettre en terre es fosses, que ja ne se estoupast, et les autres se estoupoient. Il fist venir ouvriers de toutes pars et se remist a fermer la cité de haus murs et de grans tours. Et quant nous venimes en l'ost, nous trouvames que il nous ot nos places mesurees, il son cors, la ou nous nous logerions. La moy place il prist de lez la place le conte d'Eu, pour ce que il savoit que le conte d'Eu amoit ma compaignie.</p>
<p><milestone n="583" unit="paragraphe-Wailly"/> Je vous conterai des jeus que le conte d'Eu nous fesoit. Je avoie fait une meson la ou je mangoie, moy et mes chevaliers, a la clarté de l'uis. Or estoit l'uis devers le conte
<!-- <pb n="289"/> -->
<pb n="290"/>
d'Eu; et il, qui moult estoit soutilz, fist une petite bible que il getoit ens; et fesoit espier quant nous estions assis au manger, et dressoit sa bible du lonc de nostre table et la fesoit gecter et nous brisoit nos pos et nos vouerres.
</p>
<p>Je m'estoie garni de gelines et de chapons; et je ne sai qui li avoit donné une joene ourse, la quele il lessoit aler a mes gelines; et en avoit plus tost tué une douzainne que l'en ne venist illec; et la femme que les gardoit batoit l'ourse de sa quenoille.</p>
<p><milestone n="584" unit="paragraphe-Wailly"/> Tandis que le roy fermoit Sayete vindrent marcheans en l'ost, qui nous distrent et conterent que le roy des Tartarins avoit prise la cité de Baudas et l'apostole des Sarrazins, qui estoit sire de la ville, le quel en appeloit le califre de Baudas. La maniere comment il pristrent la cité de Baudas et le calife nous conterent les marcheans; et la maniere fu tele car quant il orent la cité du calife assiegee, il manda au calife que il feroit volentiers mariage de ses enfans et des siens; et le conseil du calife lui loua que il s'acordast au mariage. <milestone n="585" unit="paragraphe-Wailly"/> Et le roy des Tartarins li manda que il li envoiast jusques a <w type="num">.XL.</w> personnes de son conseil et des plus grans gens pour jurer le mariage; et le calife si fist. Encore li manda le roy des Tartarins que il li envoiast <w type="num">.XL.</w> des plus riches et des meilleurs homes que il eust, et le calife si fist. A la tierce foiz li manda que il li envoiast <w type="num">.XL.</w> des meilleurs que il eust; et il si fist. Quant le roy des Tartarins vit que il ot touz les chevetains de la ville, il s'apensa que le menu peuple de la ville ne s'avroit pooir de deffendre sanz gouverneur; il fist a touz les <w type="num">.VI<hi rend="exp">XX</hi>.</w> riches homes coper les testes, et puis fist assaillir la ville et la prist et le calife aussi.</p>
<p><milestone n="586" unit="paragraphe-Wailly"/> Pour couvrir sa desloiauté et pour geter le blasme sur le calife de la prise de la ville que il avoit fete, il fist prenre le calife et le fit mettre en une cage de fer, et le fist jeunner tant comme l'en peust faire homme sanz mourir. Et puis li demanda se il avoit fain; et le calife dit que oÿl,
<!-- <pb n="291"/> -->
<pb n="292"/>
car se n'estoit pas merveille. Lors li fist aporter le roy des Tartarins un grant taillouer d'or chargé de joiaus a pierres precieuses, et li dit: <q>« Cognois tu ces joiaus ? »</q> Et le calife respondi que oÿl: <q>« Il furent miens ».</q> Et il li demanda se il les amoit bien, et il respondi que oÿl. 
<milestone n="587" unit="paragraphe-Wailly"/> <q>« Puis que tu les amoies tant, fist le roy des Tartarins, or pren de celle part que tu vourras et manju ».</q> Le califes li respondi que il ne pourroit, car ce n'estoit pas viande que l'en peust manger. Lors li dit le roy des Tartarins: <q>« Or peus veoir au calice ta deffense. Car se tu eusses donné ton tresor dont tu ne te peulx a ceste heure ayder aux gens d'armes, tu te feusses bien deffendu a nous par ton tresor, se tu l'eusses despendu, qui au plus grant besoing te faut que tu eusses onques ».</q></p>
<p><milestone n="588" unit="paragraphe-Wailly"/> Tandis que le roy fermoit Sayete, je alai a sa messe au point du jour; et il me dit que je l'attendisse, que il vouloit chevaucher, et je si fis. Quant nous fumes aus chans, nous venimes par devant un petit moustier et veismes, tout a cheval, un prestre qui chantoit la messe. Le roy me dit que ce moustier estoit fait en l'onneur du miracle que Dieu fist du dyable que il geta hors du cors de la fille a la veuve femme; et il me dit que se je vouloie, que il orroit leans la messe que le prestre avoit commenciee; et je li dis que il me sembloit que ce estoit bon a fere. <milestone n="589" unit="paragraphe-Wailly"/> Quant ce vint a la pez donner, je vi que le clerc qui aidoit la messe a chanter estoit grant, noir, megre et hericiés, et doutai que se il portoit au roy la pez, que espoir c'estoit un Assacis, un mauvez homme, et pourroit occirre le roy. Je alai prenre la pez au clerc et la portai au roy. Quant la messe fu chantee et nous fumes montez sus nos chevaus, nous trouvames le legat aus champs; et le roy s'aprocha de li et m'appela, et dit au legat: <q>« Je me pleing a vous dou seneschal, qui m'apporta la pez et ne voult que le povre clerc la me ayt apportee. »</q> <milestone n="590" unit="paragraphe-Wailly"/> Et je diz au legat la reson pour quoy je l'avoie fait, et le legat dit que j'avoie moult bien fet; et le roy respondi: <q>« Vraiement non fist ».</q> Grant descort y ot d'eulz deuz, et je en demourai en pez. Et ces nouvelles vous ai je contees pour ce que vous veez la grant humilité de li.</p>
<!-- <pb n="293"/> -->
<pb n="294"/>
<p>Du miracle que Dieu fist a la fille de la vesve femme parle l'evangile, qui dit que Dieu estoit, quant il fist le miracle, IN PARTE TYRI ET SYNDONIS, car lors estoit la cité de Sur que je vous ai nommee appelee TYRI; et la cité de Sayette que je vous ai devant nommee, Sydoine.</p>
<p><milestone n="591" unit="paragraphe-Wailly"/> Tandis que le roy fermoit Sayete vindrent a li les messages a un grant seigneur de la parfonde Grece, le quel se fesoit appeler le grand Commenie et sire de Trafentesi. Au roy apporterent divers joiaus a present. Entre les autres li apporterent ars de cor, dont les coches entroient a vis dedans les ars; et quant en les sachoit hors, si trouvoit l'en que il estoient dehors moult bien tranchant et moult bien faiz. <milestone n="592" unit="paragraphe-Wailly"/> Au roy requistrent que il li envoiast une pucelle de son palais, et il la prenroit a femme. Et le roy respondi que il n'en avoit nulles amenees d'outre mer; et leur loa que il alassent en Constantinnoble a l'empereour, qui estoit cousin le roy, et li requeissent que il leur baillast une femme pour leur seigneur tele qui feust du lignage le roy et du sien. Et ce fist il pour ce que l'empereur eust aliance a cestuy grant riche home contre Vatache, qui lors estoit empereur des Griex.</p>
<p><milestone n="593" unit="paragraphe-Wailly"/> La royne Marguerite, qui nouvellement estoit relevee de ma dame Blanche, dont elle avoit geu a Jaffe, arriva a Sayette, car elle estoit venue par mer. Quant j'oÿ dire qu'ele estoit venue, je me levay de devant le roy, et alai encontre li et l'amenai jusques ou chastel. <milestone n="594" unit="paragraphe-Wailly"/> Et quant je reving au roy, qui estoit en sa chapelle, il me demanda se la royne et les enfans estoient haitiés; et je li diz oïl. Et il me dit: <q>« Je soy bien, quant vous vous levates de devant moy, que vous aliés encontre la royne; et pour ce je vous ai fet attendre au sermon. »</q> Et ces choses vous ramentoif je pour ce que j'avoie ja esté <w type="num">.V.</w> ans entour li, que encore ne m'avoit il parlé de la royne ne des enfans, que je oïsse, ne a autrui; et ce n'estoit pas bone maniere, si comme il me semble, d'estre estrange de sa femme et de ses enfans.</p>
<p><milestone n="595" unit="paragraphe-Wailly"/> Le jour de la Touz Sains, je semons touz les riches
<!-- <pb n="295"/> -->
<pb n="296"/>
homes de l'ost en mon hostel, qui estoit sur la mer. Et lors un povre chevalier ariva en une barge, et sa femme et <w type="num">.IIII.</w> filz que il avoient. Je les fiz venir manger en mon hostel. Quant nous eumes mangé, je appelai les riches homes qui leans estoient et leur diz: <q>« Feson une grant aumosne et deschargons cest povre d'omme de ces enfans; et preingne chascun le sien, et je en prenrai un ».</q> Chascun en prist un, et se combatoient de l'avoir. Quant le povre chevalier vit ce, il et sa femme, il commencierent a plorer de joie. 
<milestone n="596" unit="paragraphe-Wailly"/> Or avint ainsi que quant le conte d'Eu revint de manger de l'ostel le roy, il vint veoir les riches homes qui estoient en mon hostel, et me tolli le mien enfant, qui estoit de l'aige de <w type="num">.XII.</w> ans; le quel servi le conte si bien et si loialment que quant nous revenimes en France, le conte le maria et le fist chevalier. Et toutes les foiz que je estoie la ou le conte estoit, a peinne se pooit departir de moy, et me disoit: <q>« Sire, Dieu le vous rende, car a cest honneur m'avez vous mis. »</q> De ces autres <w type="num">.III.</w> freres ne sai je que il devindrent.</p>
<p><milestone n="597" unit="paragraphe-Wailly"/> Je prié au roy que il me lessast aler en pelerinage a Nostre Dame de Tortouze, la ou il avoit moult grant pelerinage, pour ce que c'est le premier autel qui onques feust fait en l'onneur de la Mere Dieu sur terre; et y fesoit Nostre Dame moult grant miracles. Dont entre les autres i avoit un hors du senz, qui avoit le dyable ou cors. La ou ses amis qui l'avoient leans amené prioient la Mere Dieu qu'elle li donnast santé, l'ennemi qui estoit dedans leur respondi: <q>« Nostre Dame n'est pas ci, ainçois est en Egypte pour aidier au roy de France et aus crestiens, qui au jour d'ui ariveront en la terre, il a pié contre la paennime a cheval ».</q> <milestone n="598" unit="paragraphe-Wailly"/> Le jour fu mis en escript et fu aporté au legat, qui mesmes le me dit de sa bouche. Et soiés certein qu'elle nous aida et nous eust plus aidé se nous ne l'eussions courouciee et li et son Filz, si comme j'ai dit devant.</p>
<p><milestone n="599" unit="paragraphe-Wailly"/> Le roy me donna congié d'aler la et me dit a grant conseil que je li achetasse <w type="num">.C.</w> camelins de diverses couleurs pour donner aux Cordeliers quant nous vendrions en
<!-- <pb n="297"/> -->
<pb n="298"/>
France. Lors m'assouaga le cuer, car je pensai bien que il n'i demourroit gueres. Quant nous venimes a Triple, mes chevaliers me demanderent que je vouloie faire des camelins, et que je leur deisse. <q>« Espoir, fesoie je, si les robé je pour gaaingner ».</q>
</p>
<p><milestone n="600" unit="paragraphe-Wailly"/> Le prince, que Dieu absoille, nous fist si grant joie et si grant honeur comme il pot onques, et eust donné a moy et a mes chevaliers grans dons se nous les vousissons avoir pris. Nous ne vousimes riens prenre ne mes que de ses reliques, des queles je aportai au roy avec les camelins que je li avoie achetez.</p>
<p><milestone n="601" unit="paragraphe-Wailly"/> De rechief, je envoiai a ma dame la royne <w type="num">.IIII.</w> camelins. Le chevalier qui les porta les porta entorteillés en une touaille blanche. Quant la royne le vit entrer en la chambre ou elle estoit, si s'agenoilla contre li, et le chevalier se ragenoilla contre li aussi. Et la royne li dit: <q>« Levez sus, sire chevalier, vous ne vous devez pas agenoiller, qui portés les reliques ».</q> Mes le chevalier dit: <q>« Dame, ce ne sont pas reliques, ains sont camelins que mon seigneur vous envoie ».</q> Quant la royne oÿ ce et ses damoiselles, si commencierent a rire; et la royne dit a mon chevalier: <q>« Dites a vostre seigneur que mal jour li soit donné, quant il m'a fet agenoiller contre ses camelins ».</q></p>
<p><milestone n="602" unit="paragraphe-Wailly"/> Tandis que le roy estoit a Sayette, li aporta l'en une pierre qui se levoit par escales, la plus merveilleuse du monde, car quant l'en levoit une escale, l'en trouvoit entre les <w type="num">.II.</w> pierres la forme d'un poisson de mer. De pierre estoit le poisson, mes il ne failloit riens en sa fourme, ne yex ne areste ne couleur ne autre chose, que il ne feust autretel comme s'il feust vif. Le roy me donna une pierre et trouva une tanche dedans, de brune couleur et de tel façon comme tranche doit estre.</p>
<p><milestone n="603" unit="paragraphe-Wailly"/> A Sayette vindrent les nouvelles au roy que sa mere estoit morte. Si grant deul en mena que de <w type="num">.II.</w> jours en ne
<!-- <pb n="299"/> -->
<pb n="300"/>
pot onques parler a li. Aprés ce m'envoia querre par un vallet de sa chambre. Quant je ving devant li en sa chambre la ou il estoit tout seul et il me vit, et estandi ses bras et me dit: <q>« A seneschal, j'ai perdue ma mere ».</q> Et je luy respondi: 
<milestone n="604" unit="paragraphe-Wailly"/> <q>« Sire, je ne m'en merveille pas, fis je, que a mourir avoit elle. Mes je me merveille que vous, qui estes un sage home, avez mené si grant deul. Car vous savez que le Sage dit que mesaise que l'omme ait ou cuer ne li doit paroir ou visage; car cil qui le fet en fet liez ses ennemis et en mesaise ses amis ».</q> Moult de biaus servises en fit faire outre mer; et aprés il envoia en France un sommier chargé de lettres de prieres aus esglises pour ce que il priassent pour li.</p>
<p><milestone n="605" unit="paragraphe-Wailly"/> Ma dame Marie de Vertus, moult bone dame et moult sainte femme, me vint dire que la royne menoit moult grant deul, et me pria que j'alasse vers li pour la reconforter. Et quant ge ving la, je trovai que elle plouroit; et je li dis que voir dit celi qui dit que l'en ne doit femme croire, <q>« car ce estoit la femme que vous plus haiés qui est morte et vous en menez tel deul ».</q> Et elle me dit que ce n'estoit pas pour li que elle ploroit, mes pour la mesaise que le roy avoit du deul que il menoit, et pour sa fille, qui puis fu royne de Navarre, qui estoit demouree en la garde des homes.</p>
<p><milestone n="606" unit="paragraphe-Wailly"/> Les durtez que la royne Blanche fist a la royne Marguerite furent tiex que la royne Blanche ne vouloit soufrir a son pooir que son filz feust en la compaingnie sa femme ne mez que le soir quant il aloit coucher avec li. Les hostiex la ou il plesoit miex a demourer, c'estoit a Pontoise, entre le roy et la royne, pour ce que la chambre le roy estoit desus et la chambre la royne estoit desous. <milestone n="607" unit="paragraphe-Wailly"/> Et avoient ainsi acordé leur besoigne que il tenoient leur parlement en une viz qui descendoit de l'une chambre en l'autre; et avoient leur besoignes si atirees que quant les huissiers veoient venir la royne en la chambre le roy son filz, il batoient les huis de leur verges, et le roy s'en venoit courant en sa chambre pour ce que sa mere l'i trouvast; et ainsi
<!-- <pb n="301"/> -->
<pb n="302"/>
refesoient les huissiers de la chambre la royne Marguerite, quant la royne Blanche y venoit, pour ce qu'elle y trouvast la royne Marguerite. 
<milestone n="608" unit="paragraphe-Wailly"/> Une foiz estoit le roy decoste la royne sa femme, et estoit en trop grant peril de mort pour ce qu'elle estoit bleciee d'un enfant qu'elle avoit eu. La vint la royne Blanche, et prist son filz par la main et li dit: <q>« Venés vous en, vous ne fetes riens ci ».</q> Quant la royne Marguerite vit que la mere en menoit le roy, elle s'escria: <q>« Helas ! Vous ne me lairés veoir mon seigneur ne morte ne vive ! »</q> Et lors elle se pasma, et cuida l'en qu'elle feust morte; et le roy, qui cuida qu'elle se mourut, retourna, et a grant peinne la remist l'en a point.</p>
<p><milestone n="609" unit="paragraphe-Wailly"/> En ce point que la cité de Sayete estoit ja pres que toute fermee, le roy fist fere pluseurs processions en l'ost; et en la fin des processions fesoit prier le legat que Dieu ordenast la besoigne le roy a sa volenté, par quoy le roy en feist le meilleur au gré Dieu, ou de raler en France ou de demourer la.</p>
<p><milestone n="610" unit="paragraphe-Wailly"/> Aprés ce que les processions furent faites, le roy m'apela la ou je me seoie avec les riches homes du pays dela en un prael, et me fit le dos tourner vers eulz. Lors me dit le legat: <q>« Seneschal, le roy se loe moult de vostre servise, et moult volentiers vous pourchaceroit vostre profit et vostre honneur. Et pour vostre cuer, me dit il, mettre a aise, me dit il que je vous deisse que il a atiree sa besoingne pour aler en France a ceste Pasque qui vient ».</q> Et je li respondi: <q>« Dieu l'en lait fere sa volenté ! »</q></p>
<p><milestone n="611" unit="paragraphe-Wailly"/> Lors se leva le legat et me dit que je le convoiasse jusques a son hostel, ce que je feis. Lors s'enclost en sa garde robe, entre li et moy sanz plus, et me mist mes <w type="num">.II.</w> mains entre les seues et commensa a plorer molt durement. Et quant il pot parler, si me dit: <q>« Seneschal, je sui moult lié, si en rent graces a Dieu de ce que le roy, vous et les autres pelerins eschapent du grant peril la ou vous avés esté en celle terre; et moult sui a mesaise de cuer de ce que il me
<!-- <pb n="303"/> -->
<pb n="304"/>
couvendra lessier vos saintes compaingnies et aler a la court de Rome entre celle desloial gent qui y sont. 
<milestone n="612" unit="paragraphe-Wailly"/> Mes je vous dirai que je pense a fere. Je pense encore a fere tant que je demeure un an aprés vous, et bee a despendre touz mes deniers a fermer le fortbourc d'Acre, si que je leur mousterrai tout cler que je n'enportre point d'argent, si ne me courront mie a la main ».</q></p>
<p><milestone n="613" unit="paragraphe-Wailly"/> Je recordoie une foiz au legat <w type="num">.II.</w> pechiez que un mien prestre m'avoit recordez. Et il me respondi en tel maniere: <q>« Nulz ne scet tant de desloiaus pechiez que l'en fet en Acre comme je faiz. Dont il couvient que Dieu les venge, en tel maniere que la cité d'Acre soit lavee du sanc aus habiteurs, et que il y vieigne aprés autre gent qui y habiteront ».</q> La prophecie du preudonme est avertie, ou partie, car la cité est bien lavee du sanc aus habiteurs, mes encore n'i sont pas venus cil qui y doivent habiter. Et Dieu les y envoit bons et telz qu'ilz soient a sa volenté !</p>
<p><milestone n="614" unit="paragraphe-Wailly"/> Aprés ces choses m'envoya querre et me manda le roy que je m'alasse armer, et mes chevaliers. Je li demandé pour quoy; et il me dit pour mener la royne et ses enfans jeusques a Sur, la ou il avoit <w type="num">.VII.</w> lieues. Je ne li repris onques la parole; et si estoit le commandement si perilleus que nous n'avions lors ne treves ne pez ne a ceulz d'Egypte ne a ceulz de Damas. La merci Dieu, nous y venimes tout en pez, sanz nul empeeschement, et a l'anuitier, quant il nous couvint <w type="num">.II.</w> foiz descendre en la terre de nos ennemis pour fere feu et cuire viande pour les enfans repestre et alaitier.</p>
<p><milestone n="615" unit="paragraphe-Wailly"/> Quant que le roy se partist de la cité de Sayete, que il avoit fermee de grans murs et de grans tours et de grans fossés curez dehors et dedans, le patriarche et les barons du païs vindrent a li et li distrent en tel maniere: <milestone n="616" unit="paragraphe-Wailly"/> <q>« Sire, vous avés fermee la cité de Sayete et celle de Cezaire et le bourc de Jaffe, qui moult est grant profit a la sainte Terre; et la cité d'Acre avés moult enforciee des murs et des tours que vous y avez fet. Sire, nous nous soumes regardez entre
<!-- <pb n="305"/> -->
<pb n="306"/>
nous que nous ne veons que desormais vostre demouree puisse tenir point de proufit au royaume de Jerusalem, pour laquel chose nous vous loons et conseillons que vous alez en Acre a ce quaresme qui vient, et atirez vostre passage, par quoy vous en puissés aler en France aprés ceste Pasque ».</q> Par le conseil du patriarche et des barons, le roy se parti de Sayette et vint a Sur, la ou la royne estoit, et des illec venimes a Acre a l'entree de quaresme.
</p>
<p><milestone n="617" unit="paragraphe-Wailly"/> Tout le quaresme fist arreer le roy ses nefz pour revenir en France, dont il y ot <w type="num">.XIII.</w> que nefz que galies. Les nefz et les galies furent atirees en tel maniere que le roy et la royne se requeillirent en leur nefz la vegile de saint Marc aprés Pasques; et eumes bon vent au partir. Le jour de la saint Marc me dit le roy que a celi jour il avoit esté né; et je li diz que encore pooit il bien dire que il estoit renez ceste journee, et que assez estoit rené, quant il de celle perilleuse terre eschapoit.</p>
<p><milestone n="618" unit="paragraphe-Wailly"/> Le samedi veimes l'ille de Cypre et une montaingne qui est en Cypre, que en appele la montaingne de la Croiz. Celi samedi leva une bruine de la terre et descendi de la terre sur la mer; et pour ce cuiderent nos mariniers que nous feussion plus loing de l'ille de Cypre que nous n'estions, pour ce que il veoient la montaigne par desus la bruine, et pour ce firent nager habandonnement, dont il avint ainsi que nostre nef hurta a une queue de sablon qui estoit en la mer. Or avint ainsi que se nous n'eussions trouvé ce pou de sablon la ou nous hurtames, nous eussions hurté a tout plein de roches qui estoient couvertes, la ou nostre nef eust esté toute esmiee et nous touz perillez et noiez. <milestone n="619" unit="paragraphe-Wailly"/> Maintenant que nostre nef eust heurté, le cri leva en la nef si grant que chascun crioit: <q>« Helas ! »</q> Et les mariniers et les autres batoient leur paumes pour ce que chascun avoit poour de noier. Quant je oÿ ce, je me levai de mon lit la ou je gisoie et alai ou chastel avec les mariniers. Quant je ving la, frere Remon, qui estoit Templier et mestre desus les mariniers, dit a un de ses vallez: <q>« Giete ta plommee »;</q> et si fist il. Et maintenant que il l'ot getee, il s'escria et dit:
<!-- <pb n="307"/> -->
<pb n="308"/>
<q>« Halas ! nous soumes a terre ! »</q> Quant frere Remon oÿ ce, il se desirra jusques a la courroie et prist a arracher sa barbe et crier: <q>« Aï mi ! aï mi ! »</q> 
<milestone n="620" unit="paragraphe-Wailly"/> En ce point me fist un mien chevalier, qui avoit non seigneur Jehan de Monson, pere l'abbé Guillaume de Saint Michiel, une grant debonnaireté, qui fu telle car il m'aporta sanz dire un mien seurcot forré et le me geta ou dos, pour ce que je n'avoie vestu que ma cote. Et ge li escriai et li diz: <q>« Que ai je a fere de vostre seurcot que vous m'aportez, quant nous noyons ! »</q> Et il me dit: <q>« Par m'ame, sire, je avraie plus chier que nous feussions touz naiez que ce que une maladie vous preit de froit, dont vous eussiez la mort ».</q></p>
<p><milestone n="621" unit="paragraphe-Wailly"/> Les mariniers escrierent: <q>« Sa la galie, pour le roy requeillir ! »</q> Mes de <w type="num">.IIII.</w> galies que le roy avoit la il n'i ot onques galie qui de la s'aprochast; dont il firent moult que sage, car il avoit bien <w type="num">.VIII<hi rend="exp">C</hi>.</w> persones en la nef, qui touz feussent sailli es galies pour leur cors garantir, et ainsi les eussent effondees.</p>
<p><milestone n="622" unit="paragraphe-Wailly"/> Cil qui avoit la plommee geta la seconde foiz et revint a frere Remon et li dit que la nef n'estoit mes a terre. Et lors frere Remon le ala dire au roy qui estoit en croiz adentz sur le pont de la nef, tout deschaus, en pure cote et tout deschevelé, devant le cors Nostre Seigneur qui estoit en la nef, comme cil qui bien cuidoit noier.</p>
<p>Si tost comme il fu jour, nous veimes la roche devant nous la ou nous feussions hurté se la nef ne feust adhurtee a la queue du sablon.</p>
<p><milestone n="623" unit="paragraphe-Wailly"/> L'endemain envoia le roy querre les mestres notionniers des nefz, les quiex envoierent <w type="num">.IIII.</w> plungeurs en la mer aval, et plungerent en la mer. Et quant il revenoient, le roy et les mestres nothonniers les oyoient l'un aprés l'autre, en tel maniere que l'un des plungeurs ne savoit que l'autre avoit dit. Toute voiz trouva l'en par les <w type="num">.IIII.</w> plungeurs que au froter que nostre nef avoit fait ou sablon que le sablon en
<!-- <pb n="309"/> -->
<pb n="310"/>
avoit bien osté <w type="num">.III.</w> taises du tyson sur quoy la nef estoit fondee.
</p>
<p><milestone n="624" unit="paragraphe-Wailly"/> Lors appela le roy les mestres nothonniers devant nous et leur demanda quel conseil il donroient du cop que sa nef avoit receu. Il se conseillerent ensemble et loerent au roy que il se descendist de la nef la ou il estoit et entrast en une autre. <milestone n="625" unit="paragraphe-Wailly"/> <q>« Et ce conseil vous loons nous, firent ilz, car nous entendons de certein que touz les es de vostre nef sont touz eslochez, par quoy nous doutons que quant vostre nef vendra en la haute mer, que elle ne puisse soufrir les cops des ondes qu'elle ne se despiesce. Car autel avint il quant vous venistes de France que une nef hurta aussi; et quant elle vint en la haute mer, elle ne pot soufrir les cops des ondes, ainçoiz se desrompi, et furent touz periz quant que il estoient en la nef fors que une femme et son enfant, qui en eschaperent sur une piesce de la nef ».</q> Et je vous tesmoing que il disoient voir, car je vi la femme et l'enfant en l'ostel au conte de Joingny en la cité de Baffe, que le conte norrissoit pour Dieu.</p>
<p><milestone n="626" unit="paragraphe-Wailly"/> Lors demanda le roy a mon seigneur Pierre le Chamberlain, et a mon seigneur Gile le Brun, connestable de France, et a mon seigneur Gervaise d'Escroignes, qui estoit mestre queu le roy, et a l'arcedyacre de Nicocye, qui portoit son seel, qui puis fu cardonnal, et a moy que nous li loions de ces choses. Et nous li respondimes que de toutes choses terriennes l'en devoit croire ceulz qui plus en savoient: <q>« Dont nous vous loons, devers nous, que vous faciez ce que les nothonniers vous loent ».</q></p>
<p><milestone n="627" unit="paragraphe-Wailly"/> Lors dit le roy aus nothonniers: <q>« Je vous demant sur voz loialtés, se la nef feust vostre et elle feust chargee de vos marchandises, se vous en descendriés ».</q> Et il respondirent touz ensemble que nanin, car il ameroient miex mettre leur cors en avanture de noier que ce que il achetassent une nef qui leur cousteroit <w type="num">.III<hi rend="exp">M</hi>.</w> livres et plus. <q>« Et pour quoy me loez vous donc, dit le roy, que je descende ? - Pour ce, firent
<!-- <pb n="311"/> -->
<pb n="312"/>
il, que ce n'est pas geu parti, car or ne argent ne peut esprisier le cors de vous, de vostre femme et de vos enfans qui sont seans; et pour ce ne vous loons nous pas que vous metez ne vous ne eulz en avanture ».</q>
</p>
<p><milestone n="628" unit="paragraphe-Wailly"/> Lors dit le roy: <q>« Seigneurs, j'ai oÿ vostre avis et l'avis de ma gent. Or vous redirai je le mien, qui est tel que se je descent de la nef, que il a ceans tiex <w type="num">.V<hi rend="exp">C</hi>.</w> persones et plus qui demorront en l'ille de Cypre pour la poour du peril de leur cors, car il n'i a celi qui autant n'aime sa vie comme je faiz la moie, et qui jamez par avanture en leur païz ne renterront. Dont j'aimme miex mon cors et ma femme et mes enfans mettre en adventure en la main Dieu que je feisse tel doumage a ci grant peuple comme il a ceans ».</q></p>
<p><milestone n="629" unit="paragraphe-Wailly"/> Le grant doumage que le roy eut fait au peuple qui estoit en sa nef peut l'en veoir a Olivier de Termes, qui estoit en la nef le roy, le quel estoit un des plus hardis hommes que je onques veisse et qui miex c'estoit prouvé en la Terre sainte. N'osa demourer avec nous pour poour de naier, ainçois demoura en Cypre et eut tant de destourbiers qu'il fu avant un an et demi que il revenist au roy; et si estoit grant home et riche home et bien pooit paier son passage. Or regardez que petites gens eussent fet qui n'eussent eu de quoy paier, quant tel homme ot si grant destourbier.</p>
<p><milestone n="630" unit="paragraphe-Wailly"/> De ce peril dont Dieu nous ot eschapez entrames en un autre, car le vent qui nous avoit flatis sus Chypre, la ou nous deumes estre noiés, leva si fort et si orrible car il nous batoit a force sus l'ille de Cypre, car les mariniers geterent leur ancres encontre le vent ne onques la nef ne porent arester tant que il en i orent aportés <w type="num">.V.</w> Les parois de la chambre le roy couvint abatre, ne il n'avoit nulli leans qui y osast demourer, pour ce que le vent ne les enportast en la mer. En ce point le connestable de France, mon seigneur Giles le Brun et moy estiens couchié en la chambre le roy; et en ce point la royne ouvri l'uis de la chambre et cuida
<!-- <pb n="313"/> -->
<pb n="314"/>
trouver le roy en la seue. 
<milestone n="631" unit="paragraphe-Wailly"/> Et je li demandai qu'elle estoit venue querre. Elle dit qu'elle estoit venue parler au roy pour ce que il promeist a Dieu aucun pelerinage, ou a ses sains, par quoy Dieu nous delivrast de ce peril la ou nous estions, car les mariniers luy avoient dit que nous estions en peril de naier. Et je li diz: <q>« Dame, prometés la voie a mon seigneur saint Nicholas de Warangeville, et je vous sui plege pour li que Dieu vous remenra en France, et le roy et vos enfans. - Seneschal, fist elle, vraiement je le feroie volentiers; mez le roy est si divers que se il le savoit que je l'eusse promis sanz li, il ne m'i leroit jamez aler. - <milestone n="632" unit="paragraphe-Wailly"/> Au moins, dis je, vous ferez une chose, que se Dieu vous rameinne en France, que vous li promettrés une nef d'argent de <w type="num">.V.</w> mars pour le roy, pour vous et pour vos <w type="num">.III.</w> enfans; et je vous sui plege que Dieu vous ramenra en France; car je promis a saint Nicholas que se il nous reschapoit de ce peril la ou nous avions la nuit esté, que je l'iroie requerre de Joinville a pié et deschaus. »</q> Et elle me dit que la nef d'argent de <w type="num">.V.</w> mars, que elle la promettoit a saint Nicholas, et me dit que je l'en feusse plege; et je li dis que si seroie je moult volentiers. Elle se parti de illec et ne tarda que un petit, si revint a nous et me dit: <q>« Saint Nicholas nous a garantis de cest peril, car le vent est cheu ».</q></p>
<p><milestone n="633" unit="paragraphe-Wailly"/> Quant la royne, que Dieu absoille, feu revenue en France, elle fist fere la nef d'argent a Paris; et estoit en la nef le roy, la royne et les <w type="num">.III.</w> enfans, touz d'argent, le marinier, le mat, le gouvernail et les cordes, tout d'argent, et le voile tout d'argent; et me dit la royne que la façon avoit cousté <w type="num">.C.</w> livres. Quant la nef fu faite, la royne la m'envoia a Joinville pour fere conduire jusques a Saint Nicholas, et je si fis. Et encore la vis je a Saint Nicholas quant nous menames la sereur le roy a Haguenoe, au roy d'Alemaingne.</p>
<p><milestone n="634" unit="paragraphe-Wailly"/> Or revenons a nostre matiere et disons ainsi que aprés ce que nous fumes eschapé de ces <w type="num">.II.</w> perilz, le roy s'asist sur le ban de la nef et me fist asseoir a ses piez et me dit ainsi: <q>« Seneschal, nous a bien moustré nostre Dieu son grant povoir, que un de ses petis vens, non pas des <w type="num">.IIII.</w> mestres vens, dut
<!-- <pb n="315"/> -->
<pb n="316"/>
avoir naié le roy de France, sa femme et ses enfans et toute sa compaingnie. Or li devons gré et grace rendre du peril dont il nous a delivrez ».</q>
</p>
<p><milestone n="635" unit="paragraphe-Wailly"/> <q>« Seneschal, fist le roy, de teles tribulacions, quant elles aviennent aus gens ou de grans maladies ou d'autres persecucions, dient les sains que ce sont les menaces Nostre Seigneur. Car aussi comme Dieu dit a ceulz qui eschapent de grans maladies: <q>“Or veez vous bien que je vous eusse bien mors se je vousisse”,</q> et ainsi peut il dire a nous: <q>“Vous veez bien que je vous eusse tous noiez se je vousisse”.</q> <milestone n="636" unit="paragraphe-Wailly"/> Or devons, fist le roy, regarder a nous que il n'i ait chose qui li desplaise par quoy il nous ai ainsi espentez, et se nous trouvons cbose qui luy desplaise que nous n'ostions hors; car se nous le fesions autrement aprés ceste menace que il nous a faite, il ferra sus nous ou par mort ou par autre grant mescheance, au doumage des cors et des ames ».</q></p>
<p><milestone n="637" unit="paragraphe-Wailly"/> Le roy dit: <q>« Seneschal, le saint dit: <q>“Sire Dieu, pour quoy nous menaces tu ? Car se tu nous avoies touz perdus, tu n'en seroies ja pour ce plus povre; et se tu nous avoies touz gaaignés, tu n'en seroies ja plus riche pour ce. Dont nous poons veoir, fait le saint, que ces menaces que Dieu nous fet ne sont pas pour son preu avancier ne pour son doumage destourber, mez seulement, pour la grant amour que il a en nous, nous esveille par ses menaces pour ce que nous voions cler en nos defautes et que nous ostions de nous ce qui li desplet”.</q> Or le fesons ainsi, fist le roy, si ferons que sages ».</q></p>
<p><milestone n="638" unit="paragraphe-Wailly"/> De l'ille de Cypre nous partimes puis que nous eumes pris en l'ille de l'yaue fresche et autres choses qui besoing nous estoient. A une ylle venimes que en appelle la Lempiouse, la ou nous preimes tout plein de connins. Et trouvames un hermitage ancien dedans les roches, et trouvames les courtilz que les hermites qui y demouroient anciennement avoient fait. Olivier, figuiers, seps de vingne et autres arbres y avoit; le ru de la fonteinne couroit parmi le
<!-- <pb n="317"/> -->
<pb n="318"/>
courtil. Le roy et nous alames juesques au chief du courtil, et trouvames un oratoire en la premiere voute, blanchi de chaus, et une croiz vermeille de terre. 
<milestone n="639" unit="paragraphe-Wailly"/> En la seconde voute entrames et trouvames <w type="num">.II.</w> cors de gens mors, dont la char estoit tout pourrie; les costes se tenoient encore toutes ensemble, et les os des mains estoient sur leur piz; et estoient couchez contre Orient en la maniere que l'en met les cors en terre. Au requeillir que nous feismes en nostre nef, il nous failli un de nos mariniers, dont le mestre de la nef cuida que il feust la demouré pour estre hermite. Et pour ce Nicholas de Soisi, qui estoit mestre serjant le roy, lessa <w type="num">.III.</w> sacz de becuiz sur la rive pour ce que cil les trouvast et en vequist.</p>
<p><milestone n="640" unit="paragraphe-Wailly"/> Quant nous fumes partis de la, nous veismes une grant ylle en la mer, qui avoit a non Pantennelee, et estoit peuplé de Sarrazins qui estoient en la subjeccion du roy de Sezile et du roy de Thunes. La royne pria le roy que il y envoiast <w type="num">.III.</w> galies pour prendre du fruit pour ses enfans. Et le roy li otria et commanda aus maistres des galies que quant la nef le roy passeroit par devant l'ille, que il feussent touz appareillés de venir a luy. Les galies entrerent en l'ylle par un port qui y estoit. Et avint que quant la nef le roy passa par devant le port, nous n'oÿmes onques nouvelles de nos galies. <milestone n="641" unit="paragraphe-Wailly"/> Lors commencierent les mariniers a murmurer l'un a l'autre. Le roy les fist appeler et leur demanda que il leur sembloit de ceste oeuvre; et les mariniers li distrent qu'il leur sembloit que les Sarrazins avoient pris sa gent et les galies. <q>« Mes nous vous loons et conseillons, sire, que vous ne les attendés pas, car vous estes entre le royaume de Cezile et le royaume de Thunes, qui ne vous aimment gueres ne l'un ne l'autre; et se vous nous lessiez nager, vous avrons encore ennuit delivré du peril, car nous vous avrons passé ce destroit. - <milestone n="642" unit="paragraphe-Wailly"/> Vraiement, fist le roy, je ne vous en croirai ja que je lesse ma gent entre les mains des Sarrazins que je n'en face au moins mon pouer d'eulz delivrer. Et vous commant que vous tournez vos voueles et leur alons courre sus ».</q> Et quant la royne oÿ ce, elle commença a mener moult grant deul et dit: <q>« Hé, lasse, ce ai je tout fet ! »</q></p>
<!-- <pb n="319"/> -->
<pb n="320"/>
<p><milestone n="643" unit="paragraphe-Wailly"/> Tandis que l'en tournoit les voiles de la nef le roy et des autres, nous veismes les galies issir de l'ylle. Quant elles vindrent au roy, le roy demanda aus mariniers pour quoy il avoient ce fet. Et il respondirent que il n'en pooient mes, que ce firent les filz de bourjois de Paris, dont il y avoit <w type="num">.VI.</w> qui mangoient les fruiz des jardins, par quoy il ne les pooient avoir, et il ne les vouloient lessier. Lors commanda le roy que en les meist en la barje de cantiers; et lors il commencerent a crier et a brere: <q>« Sire, pour Dieu, raïmbez nous de quant que nous avons, mes que vous ne nous metiez la ou en met les murtriers et les larrons, car touz jours mes nous seroit reprouvé. »</q> <milestone n="644" unit="paragraphe-Wailly"/> La royne et nous touz feismes nos pooirs comment le roy se vousist souffrir, mez onques le roy ne voult escouter nullui, ainçois y furent mis et y demourerent tant que nous feumes a terre. A tel meschief y furent que quant la mer grossoioit, les ondes leur voloient par desus la teste, et les convenoit asseoir que le vent ne les emportast en la mer. Et ce fu a bon droit, que leur gloutonnie nous fist tel doumage que nous en mes delaiés <w type="num">.VIII.</w> bones journees, par ce que le roy fist tourner les nefs ce devant deriere.</p>
<p><milestone n="645" unit="paragraphe-Wailly"/> Un autre avanture nous avint en la mer avant que nous venissions a terre, qui fu tele que une des beguines la royne, quant elle ot la royne couchee si ne se prist garde, si jeta sa touaille de quoy elle avoit sa teste entorteillee au chief de la paielle de fer la ou la soigne la royne ardoit. Et quant elle fu alee coucher en la chambre desous la chambre la royne, la ou les femmes gisoient, la chandelle ardi tant que le feu se prist en la toaille, et de la toaille se prist a telles dont les dras la royne estoient couvers. <milestone n="646" unit="paragraphe-Wailly"/> Quant la royne se esveilla, elle vit la chambre tout embrasee de feu, et sailli sus toute nue et pris la toaille et la jeta tout ardant en la mer, et prist les toilles et les estaint. Cil qui estoient en la barge de cantiers crierent basset: <q>« Le feu ! Le feu ! »</q> Je levai ma teste et vi que la toaille ardoit encore a clere flambe sur la mer, qui estoit moult quoye. Je vesti ma cote au plus tost que je poi et alai seoir avec les mariniers.
<!-- <pb n="321"/> -->
<pb n="322"/>
<milestone n="647" unit="paragraphe-Wailly"/> Tandis que je seoie la, mon escuier, qui gisoit devant moy, vint a moy et me dit que le roy estoit esveillé et que il avoit demandé la ou je estoie. <q>« Et je li avoie dit que vous estiés aus chambres; et le roy me dit: <q>“ Tu mens !”</q> »</q> Tandis que nous parlions illec, a tant es vous mestre Geffroy, le clerc la royne, qui me dit: <q>« Ne vous effreez pas, car il est ainsi avenu ».</q> Et je li diz: <q>« Mestre Geffroy, alez dire a la royne que le roy est esveillé, et qu'elle voise vers li pour li apaisier ».</q> <milestone n="648" unit="paragraphe-Wailly"/> L'endemain, le connestable de France et mon seigneur Pierre le Chamberlanc et mon seigneur Gervaise le panetier distrent au roy: <q>« Que a ce anuit esté que nous oïmes parler de feu ? »</q> Et je ne dis mot. Et lors dit le roy: <q>« Ce soit par mal avanture la ou le seneschal est plus celant que je ne sui. Et je vous conterai, dist le roy, que ce est que nous deumes estre ennuit touz ars ».</q> <milestone n="649" unit="paragraphe-Wailly"/> Et leur conta comment ce fu. Et me dit: <q>« Seneschal, je vous comment que vous ne vous couchiez des or en avant tant que vous aiés tous les feus de ceans estains, ne mez que le grant feu qui est en la soute de la nef. Et sachiez que je ne me coucherai jeusques a tant que vous reveignez a moy ».</q> Et ainsi le fiz je tant comme nous feumes en mer; et quant je revenoie, si se couchoit le roy.</p>
<p><milestone n="650" unit="paragraphe-Wailly"/> Une autre avanture nous avint en mer car mon seigneur Dragonés, un riche home de Provence, dormoit la matinee en sa nef, qui bien estoit une lieu devant la nostre; et appela un sien escuier et li dit: <q>« Va estouper ce pertuis, car le solleil me fiert ou visage ».</q> Celi vit que il ne pooit estouper le pertuis se il n'issoit de la nef. De la nef issi; tandis que il aloit le pertuis estouper, le pié li failli et cheï en l'yaue. Et celle n'avoit point de barge de cantiers, car la nef estoit petite. Maintenant fu esloingnee celle nef. Nous qui estions en la nef le roy le veismes et cuidions que ce feust une somme ou une bouticle, pour ce que celi qui estoit cheu en l'yaue ne metoit nul conseil en li. <milestone n="651" unit="paragraphe-Wailly"/> Une des galies le roy le queilli et l'aporta en nostre nef, la ou il nous compta comment ce li estoit avenu. Je li demandai comment ce estoit que il ne metoit conseil en li garantir, ne par noer ne par autre maniere. Il me respondi que il n'estoit nul mestier ne besoing que il meist conseil en li, car si tost comme il commença a cheoir, il se commenda a Nostre
<!-- <pb n="323"/> -->
<pb n="324"/>
Dame de Vaulvert et elle le soustint par les espaules des que il cheï jusques a tant que la galie le roy le requeilli. En l'onneur de ce miracle, je l'ai fet peindre a Joinville, en ma chapelle, et es verrieres de Blehecourt.
</p>
<p><milestone n="652" unit="paragraphe-Wailly"/> Aprés ce que nous eumes esté <w type="num">.X.</w> semainnes en la mer arivames a un port qui estoit a <w type="num">.II.</w> lieues dou chastel que en appeloit Yeres, qui estoit au conte de Provence, qui puis fu roy de Cezile. La royne et tout le conseil s'acorderent que le roy descendeist illec, pour ce que la terre estoit son frere. Le roy nous respondi que il ne descendroit ja de sa nef jeusques a tant que il venroit a Aigue Morte, qui estoit en sa terre. En ce point nous tint le roy le mecredi, le jeudi, que nous ne peumes onques vaincre. <milestone n="653" unit="paragraphe-Wailly"/> En ces nefz de Marseille a <w type="num">.II.</w> gouvernaus qui sont atachiez a <w type="num">.II.</w> tisons si merveilleusement que si tost comme l'en avroit tourné un roncin l'en peut tourner la nef a destre et a senestre. Sur l'un des tisons des gouvernaus se seoit le roy le vendredi, et m'appela et me dit: <q>« Seneschal, que vous semble de cest oevre ? ».</q> Et je li diz: <q>« Sire, il seroit a bon droit que il vous en avenist aussi comme il fist a ma dame de Bourbon, qui ne voult descendre en cest port, ains se remist en mer pour aller a Ague Morte et demoura puis <w type="num">.VII.</w> semainnes sur mer ».</q> <milestone n="654" unit="paragraphe-Wailly"/> Lor appela le roy son conseil et leur dit ce que je li avoie dit, et leur demanda que il looient a fere; et li loerent touz que il descendeist, car il ne feroit pas que sage se il metoit son cors, sa femme et ses enfans en avanture de mer puis que il estoit hors. Au conseil que nous li donames s'acorda le roy, dont la royne fu moult liee.</p>
<p><milestone n="655" unit="paragraphe-Wailly"/> Ou chastel de Yeres descendi le roy de la mer et la royne et ses enfans. Tandis que le roy sejournoit a Yeres pour pourchacier chevaus a venir en France, l'abbé de Clyngny, qui pui fu evesque de l'Olive, li presenta <w type="num">.II.</w> palefrois qui vauroient bien au jour d'ui <w type="num">.V<hi rend="exp">C</hi>.</w> livres, un pour li et l'autre pour la royne. Quant il li ot presenté, si dit au roy: <q>« Sire, je venrai demain parler a vous de mes besoignes ».</q> Quant ce vint l'endemain, l'abbé revint. Le roy l'oÿ moult diligenment et moult longuement. Quant l'abbé
<!-- <pb n="325"/> -->
<pb n="326"/>
s'en fu parti, je vinz au roy et li diz: <q>« Je vous weil demander, se il vous plet, se vous avez oÿ plus debonnerement l'abbé de Clygni pour ce que il vous donna hyer ces <w type="num">.II.</w> palefrois ».</q> 
<milestone n="656" unit="paragraphe-Wailly"/> Le roy pensa longuement et me dit: <q>« Vraiement, oÿl. - Sire, fiz je, savez pour quoy je vous ai fete ceste demande ? - Pour quoy ? fist il. - Pour ce, Sire, fiz je, que je vous loe et conseille que vous deffendés a tout vostre conseil juré, quant vous venrez en France, que il ne preingnent de ceulz qui avront a besoigner par devant vous. Car soiés certein, se il prennent, il en escouteront plus volentiers et plus diligentment ceulz qui leur donront, ainsi comme vous avez fet l'abbé de Clyngni ».</q></p>
<p>Lors appela le roy tout son conseil et leur recorda errant ce que je li avoie dit; et il li dirent que je li avoie loé bon conseil.</p>
<p><milestone n="657" unit="paragraphe-Wailly"/> Le roy oÿ parler d'un cordelier qui avoit non frere Hugue; et pour la grant renommee dont il estoit, le roy envoia querre celi cordelier pour le veoir et li oÿr parler. Le jour qu'il vint a Iere, nous regardames ou chemin par ou il venoit, et veismes que trop grant peuple le suivoit a pié de homes et de femmes. Le roy le fist sermonner. Le commencement du sermon fu sur les gens de religion; et dit ainsi: <q>« Seigneurs, fist il, je voi plus de gent de religion en la court le roy en sa compaignie... »</q> Sur ces paroles: <q>« Je tout premier »,</q> fist il. Et dit ainsi que il ne sont pas en estat d'eulz sauver, ou les saintes Escriptures nous mentent, que il ne peut estre, <milestone n="658" unit="paragraphe-Wailly"/> <q>« car les saintes Escriptures nous dient que le moinne ne peut vivre hors de son cloistre sanz peché mortel ne que le poisson peut vivre sanz yaue. Et se les religieus qui sont avec le roy dient que ce soit cloistre, et je leur diz que c'est le plus large que je veisse onques, car il dure de ça mer et de la. Se il dient que en cesti cloistre l'en peut mener aspre vie pour l'ame sauver, de ce ne les croi je pas. Mes je vous dis que j'ai mangé avec eulz grant foison de divers mes de char et beu de bons vins fors et clers; de quoy je sui certein que se il eussent esté en leur cloistre, il ne fussent pas si aisié comme il sont avec le roy ».</q></p>
<!-- <pb n="327"/> -->
<pb n="328"/>
<p><milestone n="659" unit="paragraphe-Wailly"/> Au roy enseigna en son sermon comment il se devoit maintenir au gré de son peuple. Et en la fin de son sermon dit ainsi que il avoit leue la Bible et les livres qui vont encoste la Bible, ne onques n'avoit veu, ne ou livre des creans ne ou livre des mescreans, que nul royaume ne nulle seigneurie feust onques perdue ne changee de seigneurie en autre ne de roy en autre fors que par defaut de droit. <q>« Or se gart, fist il, le roy, puis que il en va en France, que il face tel droiture a son peuple que en retiengne l'amour de Dieu en tel maniere que Dieu ne li toille le royaume de France a sa vie ».</q></p>
<p><milestone n="660" unit="paragraphe-Wailly"/> Je dis au roy que il ne le lessast pas partir de sa compaignie. Il me dist qu'il l'en avoit ja prié tant comme il pot; mes il n'en vouloit riens fere pour li. Lors me prist le roy par la main et me dit: <q>« Alons li encore prier ».</q> Nous venimes a li, et je li dis: <q>« Sire, faites ce que mon seigneur vous proie, de demourer avec li tant comme il yert en Provence ».</q> Et il me respondi moult ireement: <q>« Certes, sire, non ferai, ains irai en tel lieu la ou Dieu m'amera miex que il ne feroit en la compaignie le roy ».</q> Un jour demoura avec nous, et l'endemain s'en ala. Ore m'a l'en puis dit que il gist en la cité de Marseille, la ou il fet moult beles miracles.</p>
<p><milestone n="661" unit="paragraphe-Wailly"/> Le jour que le roy se parti de Yeres, il descendi a pié du chastel, pour ce que la coste estoit trop roite; et ala tant a pié que, pour ce que il ne pot avoir son palefroi, que il le couvint monter sur le mien. Et quant son palefrois fut venus, il courut sus de parolles moult aigrement a Poince l'escuier. Et quant il l'ot bien mesamé, je li dis: <q>« Sire, vous devez moult soufrir a Poince l'escuier, car il a servi vostre aieul et vostre pere et vous. - <milestone n="662" unit="paragraphe-Wailly"/> Seneschal, fist il, il ne nous a pas servi, mes nous l'avons servi quant nous l'avons soufert entour nous aus mauveses taches que il a. Car le roy Phelippe, mon aïeul, me dit que l'en devoit guerredonner a sa mesnie, a l'un plus, a l'autre moins, selonc ce que il servent. »</q> Et disoit encore que nul ne pooit estre bon gouverneur de terre se il ne savoit ausi hardiement escondire comme il savroit donner. <q>« Et ces
<!-- <pb n="329"/> -->
<pb n="330"/>
choses, fist le roy, vous apren je pour ce que le siecle est si engrés de demander que pou sont de gent qui resgardent au sauvement de leur ames ne a l'onneur de leur cors, que il puissent traire l'autrui chose par devers eulz, soit a tort soit a droit ».</q>
</p>
<p><milestone n="663" unit="paragraphe-Wailly"/> Le roy s'en vint par la contee de Provence jusques a une cité que en appele Ays en Provence, la ou l'en disoit que le cors a la Magdeleinne gisoit; et fumes en une voute de roche moult haut, la ou l'en disoit que la Magdeleinne avoit esté en hermitage <w type="num">.XVII.</w> ans. Quant le roy vint a Biaukaire et je le vi en sa terre et en son pooir, je pris congé de li et m'en ving par la daufine de Viennois, ma nice, et par le conte de Chalon, mon oncle, et par le conte de Bourgoingne, son filz. <milestone n="664" unit="paragraphe-Wailly"/> Et quant j'oi une piesce demouré a Joinville et je oy fetes mes besoignes, je me muz vers le roy, le quel je trouvai a Soissons; et me fist si grant joie que touz ceulz qui la estoient s'en merveillerent. Illec trouvai le conte Jehan de Bretaigne et sa femme, la fille le roy Tybaut, qui offri ses mains au roy de tele droiture comme elle devoit avoir en Champaingne; et le roy l'ajourna au parlement a Paris, et le roy Thybaut de Navarre le secont, qui la estoit, pour oÿr et pour droit fere aus parties.</p>
<p><milestone n="665" unit="paragraphe-Wailly"/> Au parlement vint le roy de Navarre et son conseil, et le conte de Bretaingne aussi. A ce parlement demanda le roy Thybaut ma dame Ysabel, la fille le roy, pour avoir a femme, qui estoit fille le roy. Et pour les paroles que nos gens de Champaigne menoient par dariere moy pour l'amour que il orent veue que le roy m'avoit moustree a Soissons, je ne lessai pas pour ce que je ne venisse au roy de France pour parler du dit mariage. <q>« Alez, dit le roy, si vous apaisiés au conte de Bretaingne, et puis si ferons nostre mariage ».</q> Et je li dis que pour ce ne devoit il pas lessier; et il me respondi que a nul feur il ne feroit le mariage jeusques a tant que la pez fust faite, pour ce que l'en ne deist que il mariast ses enfans ou desheritement de ses barons.</p>
<!-- <pb n="331"/> -->
<pb n="332"/>
<p><milestone n="666" unit="paragraphe-Wailly"/> Je raportai ces paroles a la royne Marguerite de Navarre et au roy son filz et a leur autre conseil; et quant il oïrent ce, il se hasterent de fere la pez. Et aprés ce que la pez fu faite, le roy de France donna au roy Thybaut sa fille, et furent les noces fetes a Meleun, grans et pleneres. Et de la la mena le roy Thybaut a Provins, la ou la venue fut faite a grant foison de barons et a granz despens.</p>
<p><milestone n="667" unit="paragraphe-Wailly"/> Aprés ce que le roy fu revenu d'outre mer, il se maintint si devotement que onques puis ne porta ne vair ne gris ne escarlatte, ne estriers ne esperons dorez. Ses robes estoient de camelin ou de pers; ses pennes de ses couvertouers et de ses robes estoient de gamites ou de jambes de lievres ou d'aignaulx. Il estoit si sobre de sa bouche qu'il ne devisoit nullement ses viandes fors ce que les cuisiniers luy appareilloient, et on le mectoit devant luy et il mangeoit. Son vin trampoit en ung gobellet de voirre, et selon ce que le vin estoit il mectoit de l'eaue par mesure, et tenoit le gobellet en sa main comme on luy trempoit son vin derriere sa table. Il faisoit tousjours manger ses paouvres et aprés manger leur faisoit donner de ses deniers.</p>
<p><milestone n="668" unit="paragraphe-Wailly"/> Quant les menestriers aus riches homes venoient leans et il apportoient leur vielles aprés manger, il attendoit a oïr ses graces tant que le menestrier eust fait sa lesse; lors se levoit et les prestres estoient devant li qui disoient ses graces. Quant nous estions priveement leans, il s'asseoit aus piés de son lit; et quant les Preescheurs et les Cordeliers qui la estoient li ramentevoient aucun livre qu'il oÿst volentiers, il leur disoit: <q>« Vous ne me lirez point, car il n'est si bon livre aprés manger comme QUOLIBET, c'est a dire que chascun die ce que il veut. »</q> Quant aucunz riches homes estrange mangoient avec li, il leur estoit de bone compaingnie.</p>
<p>
<milestone n="669" unit="paragraphe-Wailly"/> De sa sapience vous dirai je. Il fu tel foiz que l'en tesmoingnoit qu'il n'avoit si sage a son conseil comme il estoit; et parut a ce que quant on luy parloit d'aucunes choses, il ne disoit pas: <q>« Je m'en conseilleray »,</q> ains quant il
<!-- <pb n="333"/> -->
<pb n="334"/>
veoit le droit tout cler et appert, il respondoit tout senz son conseil tout de venue. Dont je ay oï que il respondi a touz les prelas du royaume de France d'une requeste que il li firent, qui fu tele:
</p>
<p><milestone n="670" unit="paragraphe-Wailly"/> L'esvesque Gui d'Aucerre li dit pour eulz touz: <q>« Sire, fist il, ces arcevesques et ces evesques qui ci sont m'ont chargé que je vous die que la cretienté dechiet et font entre vos mains, et decherra encore plus se vous n'i metez conseil, pour ce que nulz ne doute hui et le jour escommeniement. Si vous requerons, sire, que vous commandez a vos baillifz et a vos serjans que il contreingnent les escommeniés qui auront soustenue la sentence an et jour par quoy il facent satisfaccion a l'Esglise ».</q> Et le roy leur respondi tout sanz conseil que il commanderoit volentiers a ses bailliz et a ses serjans que il constreignissent les escommeniés ainsi comme il le requeroient, mes que en li donnast la congnoissance se la sentence estoit droituriere ou non. <milestone n="671" unit="paragraphe-Wailly"/> Et il se conseillerent et respondirent au roy que de ce que il afferoit a la crestienté ne li donroient il la congnoissance. Et le roy leur respondi aussi que de ce que il afferoit a li ne leur donrroit il ja la congnoissance, ne ne commanderoit ja a ses serjans que il constreinsissent les excommeniés a eulz fere absoudre, fu tort, fu droit, <q>« car se je le fesoie, je feroie contre Dieu et contre droit. Et si vous en moustrerrai un exemple, qui est tel que les evesques de Bretaingne ont tenu le conte de Bretaingne bien <w type="num">.VII.</w> ans en excommeniement, et puis a eu absolucion par la court de Rome; et se je l'eusse contreint des la premiere annee, je l'eusse contreint a tort ».</q></p>
<p><milestone n="672" unit="paragraphe-Wailly"/> Il avint, quant nous fumes revenu d'outre mer, que les moinnes de Saint Urbain esleurent <w type="num">.II.</w> abbés. L'evesque Pierre de Chaalons, que Diex absoille, les chassa touz <w type="num">.II.</w> et beney en abbé mon seigneur Jehan de Mymeri, et li donna la croce. Je ne le voil recevoir, pour ce qu'il avoit fet tort a l'abbé Geffroy, qui avoit appelé contre li et estoit alé a Rome. Je ting tant l'abbaïe en ma main que le dit Geffroi emporta la croce, et celi la perdi a qui l'evesque l'avoir donnee; 
<!-- <pb n="335"/> -->
<pb n="336"/>
et tandis que le contens en dura, l'evesque me fist escommenier, dont il ot, a un parlement qui fu a Paris, grant tribouil de moy et de l'evesque Pierre de Chalons et de la contesse Marguerite de Flandres et de l'ercevesque de Rains, qu'elle desmanti. 
<milestone n="673" unit="paragraphe-Wailly"/> A l'autre parlement qui vint aprés prierent touz les prelas au roy que il venist parler a eulz tout seul. Quant il revint de parler aus prelas, il vint a nous qui l'attendions en la chambre aux plaitz, et nous dit tout en riant le tourment que il avoit eu aus prelas, dont le premier fu tel que l'ercevesque de Reins avoit dit au roy: <q>« Sire, que me ferez vous de la garde Saint Remi de Reins que vous me tollez, car, par les saincts de ceans, je ne vouroie avoir un tel pechié comme vous avez, pour tout le royaume de France ? - Par les sains de ceans, fist le roy, si feriés pour Compieigne, par la couvoitise qui est en vous; or en y a un parjure. »</q> <milestone n="674" unit="paragraphe-Wailly"/> <q>« L'evesque de Chartres me requist, fist le roy, que je li feisse recroire ce que je tenoie du sien. Et je li diz que non feroie jeusques a tant que mon chatel seroit paiés; et li dis que il estoit mon home de ses mains, et que il ne se menoit ne bien ne loialment vers moy quant il me vouloit desheriter. »</q> <milestone n="675" unit="paragraphe-Wailly"/> L'evesque de Chalons me dit, fist le roy: <q>« Sire, que me ferez vous du seigneur de Joinville, qui tolt a ce povre moinne l'abbaïe de Saint Urbain ? - Sire evesque, fist le roy, entre vous avez establi que l'en ne doit oÿr nul escommenié en court laie; et j'ai veues lettres seelees de <w type="num">.XXXII.</w> seaus que vous estes escommenié; dont je ne vous escouterai jeusques a tant que vous soiés absoulz ».</q> Et ces choses vous moustré je pour ce que vous voyez tout cler comme il se delivra tout seul, par son senz, de ce que il avoit a fere.</p>
<p><milestone n="676" unit="paragraphe-Wailly"/> L'abbé Geffroi de Saint Urbain, aprés ce que je li oz faite sa besoingne, si me rendi mal pour bien et appela contre moy. A nostre saint roy fist entendant que il estoit en sa garde. Je requis au roy que il feist savoir la verité se la garde estoit seue ou moy. <q>« Sire, fist l'abbé, ce ne ferez vous ja, se Dieu plet, mez nous tenez en plet ordené entre nous et le seigneur de Joinville, que nous amons miex avoir
<!-- <pb n="337"/> -->
<pb n="338"/>
nostre abbaïe en vostre garde que non a celi qui l'eritage est ».</q> Lors me dit le roy: <q>« Dient il voir que la garde de l'abbaïe est moye ? - Certes, sire, fiz je, non est, ains est moye ».</q> 
<milestone n="677" unit="paragraphe-Wailly"/> Lors dit le roy: <q>« Il peut bien estre que l'eritage est vostre, mez en la garde de vostre abbaïe n'avés vous riens; ains couvient, se vous voulés et selonc ce que vous dites et selonc ce que le seneschal dit, qu'elle demeure ou a moy ou a li; ne je ne lerai ja pour chose que vous en dites que je n'en face savoir la verité. Car se je le metoie en plet ordené, je mesprenroie vers li qui est mon home, se je li metoie son droit en plet, dou quel droit il me offre a fere savoir la verité clerement ».</q> Il fist savoir la verité, et la verité seue, il me delivra la garde de l'abbaïe et me bailla ses lettres.</p>
<p><milestone n="678" unit="paragraphe-Wailly"/> Il avint que le saint roy pourchassa tant que le roy d'Angleterre, sa femme et ses enfans vindrent en France pour traitier de la pez de li et d'eulz. De la dite pez furent moult contraire ceulz de son conseil, et li disoient ainsi: <q>« Sire, nous nous merveillons moult que vostre volenté est tele que vous voulez donner au roy d'Angleterre si grant partie de vostre terre que vous et vostre devancier avez conquise sus li, et par son mesfait. Dont il nous semble que se vous entandez que vous n'i aiés droit, que vous ne fetez pas bon rendage au roy d'Angleterre se vous ne li rendez toute la conqueste que vous et vostre devancier avez faite; et se vous entendez que vous y aiés droit, il nous semble que vous perdez quant que vous li rendez ».</q> <milestone n="679" unit="paragraphe-Wailly"/> A ce respondi le saint roy en tele maniere: <q>« Seigneurs, je sui certain que les devanciers au roy d'Angleterre ont perdu tout par droit la conqueste que je tieing; et la terre que je li donne ne li donné je pas pour chose que je soie tenu a li ne a ses hoirs, mes pour mettre amour entre mes enfans et les siens, qui sont cousins germains. Et me semble que ce que je li donne emploie je bien, pour ce que il n'estoit pas mon home, si en entre en mon houmage ».</q> <milestone n="680" unit="paragraphe-Wailly"/> Se fu l'omme du monde qui plus se traveilla de paiz entre ses sousgis, et especialment entre les riches homes voisins et les princes du royaume, si conme entre le conte de Chalon, oncle au seigneur de
<!-- <pb n="339"/> -->
<pb n="340"/>
Joinville, et son fils le conte de Bourgoingne, qui avoient grant guerre quant nous revenimes d'outre mer; et pour la pez du pere et du fil, il envoia de son conseil en Bourgoingne, et a ses despens; et par son pourchas fu fete la pez du pere et du fil.
</p>
<p><milestone n="681" unit="paragraphe-Wailly"/> Puis ot grant guerre entre le secont roy Tibaut de Champaigne, et le conte Jehan de Chalon et le conte de Bourgoigne, son filz, pour l'abbaïe de Lizeu; pour la quel guerre appaisier, mon seigneur le roy y envoya mon seigneur Gervaise d'Escrangnes, qui lors estoit mestre queu de France, et par son pourchas il les apaisa.</p>
<p><milestone n="682" unit="paragraphe-Wailly"/> Aprés ceste guerre que le roy appaisa revint une autre grant guerre entre le conte Thybaut de Bar et le conte Henri de Lucembourc, qui avoit sa sereur a femme. Et avint ainsi que il se combatirent l'un a l'autre desouz Priney, et prist le conte Thybaut de Bar le conte Henri de Lucembourc; et prist le chastel de Lynei, qui estoit au conte de Lucembourc de par sa femme. Pour celle guerre appaisier envoia le roy mon seigneur Perron le Chamberlain, l'omme du monde que il creoit plus, et aus despens le roy; et tant fist le roy que il furent apaisié.</p>
<p><milestone n="683" unit="paragraphe-Wailly"/> De ces gens estranges que le roy avoit appaisié li disoient aucuns de son conseil que il ne fesoit pas bien quant il ne les lessoit guerroier, car se il les lessast bien apovrir, il ne li courroient pas sus si tost comme se il estoient bien riche. Et a ce respondoit le roy et disoit que il ne disoient pas bien, <q>« car se les princes voisins veoient que je les lessasse guerroier, il se pourroient aviser entre eulz et dire: <q>“Le roy par son malice nous lesse guerroier”.</q> Si en avenroit ainsi que par la hainne que il avroient a moy, il me venroient courre sus, dont je pourroie bien perdre, sans la hainne de Dieu que je conquerroie, qui dit: <q>“Benoit soient tuit li apaiseur”</q> ».</q> <milestone n="684" unit="paragraphe-Wailly"/> Dont il avint ainsi que les Bourgoignons et les Looreins que il avoit apaisiés l'amoient tant et obeissoient que je les vi venir plaidier par devant le
<!-- <pb n="341"/> -->
<pb n="342"/>
roy des descors que il avoient entre eulz a la court le roy a Rains, a Paris et a Orliens.
</p>
<p><milestone n="685" unit="paragraphe-Wailly"/> Le roy ama tant Dieu et sa douce Mere que touz ceulz que il pooit atteindre qui disoient de Dieu ne de sa Mere chose deshoneste ne vilein serement, que il les fesoit punir griefment. Dont je vi que il fist mettre un orfevre en l'eschiele, a Cezaire, en braies et en chemise, les boiaus et la fressure d'un porc entour le col, et a si grant foison que elles li avenoient jeusques au nez. Je oÿ dire que, puis que je reving d'outre mer, que il en fist cuire le nez et le balevre a un bourjois de Paris, mes je ne le vi pas. Et dist le saint roy qu'il vourroit estre seigné d'un fer chaut par tel couvenant que touz vileins seremens feussent ostez de son royaume.</p>
<p><milestone n="686" unit="paragraphe-Wailly"/> Je fu bien <w type="num">.XXII.</w> ans en sa compaignie que onques Dieu ne li oÿ jurer, ne sa Mere ne ses sains; et quant il vouloit aucune chose affermer, il disoit: <q>« Vraiement il fu ainsi »,</q> ou <q>« Vraiement il yert ainsi. »</q></p>
<p><milestone n="687" unit="paragraphe-Wailly"/> Onques ne li oÿ nommer le dyable, se ce ne fu en aucun livre la ou il afferoit a nommer, ou en la vie des sains de quoy le livre parloit. Et c'est grant honte au royaume de France et au roy quant il le seuffre, que a peinne peut l'en parler que en ne die: <q>« Que dyable y ait part ! »</q> Et c'est grant faute de language quant l'en approprie au dyable l'omme ou la femme qui est donné a Dieu des que il fu baptiziés. En l'ostel de Joinville, qui dit tel parole, il doit la bufe ou la paumelle, et y est ce mauvez language pres que tout abatu.</p>
<p><milestone n="688" unit="paragraphe-Wailly"/> Il me demanda se je lavoie les piés aus povres le jeudi absolu; et je li respondi que nanin, que il ne me sembloit pas bien. Et il me dit que je ne le devoie pas avoir en despit, car Dieu l'avoit fait, <q>« car moult envis feriés ce que le roy d'Angleterre fet, qui lave les piez aus mezeaus et beze ».</q></p>
<!-- <pb n="343"/> -->
<pb n="344"/>
<p><milestone n="689" unit="paragraphe-Wailly"/> Avant que il se couchast en son lit, il fesoit venir ses enfans devant li et leur recordoit les fez des bons roys et des bons empereurs, et leur disoit que a tiex gens devoient il prenre bon exemple; et leur recordoit aussi les fez des mauvez riches homes qui par leur luxure et par leur rapines et par leur avarice avoient perdu leur royaumes. <q>« Et ces choses, fesoit il, vous ramentoif je pour ce que vous vous en gardez, par quoy Dieu ne se courousse a vous. »</q> Leur heures de Nostre Dame leur fesoit aprenre, et leur fesoit dire devant luy leurs heures du jour pour eulz acoustumer a oÿr leur heures quant il tenroient leur terres.</p>
<p><milestone n="690" unit="paragraphe-Wailly"/> Le roy fu si large aumosnier que partout la ou il aloit en son royaume, il fesoit donner aus povres esglises, a maladeries, a mesons Dieu, a hospitaulz et a povres gentilz hommes et gentilz femmes. Touz les jours il donnoit a manger a grant foison de povres, sanz ceulz qui mangoient en sa chambre; et maintes foiz vi que il mesmes leur tailloit leur pain et donnoit a boivre.</p>
<p><milestone n="691" unit="paragraphe-Wailly"/> De son tens furent edefiees pluseurs abbaïes, c'est a savoir Royaumont, l'abbaïe de Saint Antoinne delez Paris, l'abbaïe du Liz, l'abbaye de Malbisson et pluseurs autres religions de Preescheurs et de Cordeliers. Il fist la meson Dieu de Pontoise, la meson Dieu de Vernon, la meson des Aveugles de Paris, l'abbaïe des Cordelieres de Saint Clou, que sa seur ma dame Ysabiau fonda par son otroi.</p>
<p><milestone n="692" unit="paragraphe-Wailly"/> Quant aucuns benefices de sainte Esglise escheoit au roy, avant que il le donnast, il se conseilloit a bones persones de religion et d'autres avant que il le donnat. Et quant il s'estoit conseillé, il leur donnoit les benefices de sainte Esglise en bone foy, loialment et selonc Dieu. Ne il ne vouloit nulz benefices donner a nulz clers se il ne renonçoit aus autres benefices des esglises que il avoit. En toutes les villes de son roiaume la ou il n'avoit onques esté, il aloit aus Preescheurs et aus Cordeliers, se il en y avoit nulz, pour requerir leur oroisons.</p>
<!-- <pb n="345"/> -->
<pb n="346"/>
<p><milestone n="693" unit="paragraphe-Wailly"/> Comment le roy corriga ses bailliz, ses prevos, ses maieurs, et comment il establi nouviaus establissemens, et comment Estienne Boifliaue fu son prevost de Paris.</p>
<p>Après ce que le roy Loys fu revenu d'outre mer en France, il se contint si devotement envers Nostre Seigneur et si droiturierement envers ses subjez, si regarda et apensa que moult estoit belle chose et bonne d'amender le royaume de France.</p>
<p>Premierement establi un general establissement sus les subjez par tout le royaume de France en la maniere qui s'en suit:</p>
<p><milestone n="694" unit="paragraphe-Wailly"/> Nous Looÿs, par la grace de Dieu roy de France, establissons que touz nos baillifz, vicontes, prevoz, maires et touz autres, en quelque afere que ce soit ne en quelque office que il soient, facent serement que tant comme il soient en offices ou en bailliez, il feront droit a chascun sanz excepcion de persones, aussi aux povres comme aus riches et a l'estrange comme au privé, et garderont les us et les coustumes qui sont bones et esprouvees. <milestone n="695" unit="paragraphe-Wailly"/> Et se il avient chose que les bailliz ou les vicontes ou autre, si comme serjant ou forestiers, facent contre leur seremens et il en soient attains, nous voulons que il en soient puniz en leur biens et en leur persones, se le mesfait le requiert; et seront les baillifz puniz par nous, et les autres par les baillifz.</p>
<p><milestone n="696" unit="paragraphe-Wailly"/> De rechief, les autres prevoz, les baillifz et les serjans jureront que il garderont loialment nos rentes et nos droiz, ne ne souferront nos droiz que il soient soustrait ne osté ne amenuisié. Et avec ce il jureront que il ne prenront ne ne recevront, par eulz ne par autres, ne or ne argent ne benefices par decoste ne autres choses, se ce n'est fruit ou pain ou vin ou autre present jeusques a la somme de <w type="num">.X.</w> sols, et que la dite somme ne soit pas seurmontee. <milestone n="697" unit="paragraphe-Wailly"/> Et avec ce il jureront que il ne prenront ne ne feront prendre nul don, quel que il soit, a leur femmes ne a leur enfans ne a leur freres ne a leur seurs ne a autre persone tant soit privee d'eulz; et si tost comme il savront que tiex dons seront receus, il les feront rendre au plus tost que il pourront. Et
<!-- <pb n="347"/> -->
<pb n="348"/>
avec ce, il jureront que il ne recevront don nul, quel que il soit, de home qui soit de leur baillie ne d'autre qui cause ayent ne qui plaident par devant eulx.
</p>
<p><milestone n="698" unit="paragraphe-Wailly"/> De rechief, il jureront que il ne donront ne n'envoieront nul don a home qui soit de nostre conseil, ne aus femmes ne aus enfans ne a ame qui leur apartieingne, ne a ceulz qui leur contes recevront de par nous, ne a nulz enquesteurs que nous envoions en leur baillies ne en leur prevostés pour leur fez enquerre. Et avec ce il jureront que il ne partiront a vente nulle que on face de nos rentes, de nos baillages ou de nostre monnoie ne a autres choses qui nous apartieingnent.</p>
<p><milestone n="699" unit="paragraphe-Wailly"/> Et jureront et promettront que se il sevent sous eulz nul official, serjant ou prevost qui soient desloiaus, rapineurs, usurier ou plein d'autres vices par quoy il doivent perdre nostre servise, que il ne les soustieingnent par don ne par promesse ne par amour ne par autres choses, ainçois les puniront et jugeront en bone foy.</p>
<p><milestone n="700" unit="paragraphe-Wailly"/> De rechief, nos prevos, nos vicontes, nos maires, nos forestiers et nos autres serjans a pié ou a cheval jureront que il ne donront nulz dons a leur souverains, ne a femmes ne a enfans qui leur appartiengne.</p>
<p><milestone n="701" unit="paragraphe-Wailly"/> Et pour ce que nous voulons que ces seremens soient fermement establiz, nous voulons que il soient pris en pleinne assise, devant touz, et clers et lais, chevaliers et serjans, ja soit ce que il aient juré devant nous, a ce que il doutent encore le vice de parjurer non pas tant seulement pour la paour de Dieu et de nous, mez pour la honte du monde.</p>
<p><milestone n="702" unit="paragraphe-Wailly"/> Nous voulons et establissons que tous nos prevoz et nos baillifz se tieingnent de jurer parole qui tieingne au despit de Dieu ne de Nostre Dame et de touz sains, et se gardent de geu de dez et de taverne. Nous voulons que la forge de deiz soit
<!-- <pb n="349"/> -->
<pb n="350"/>
deffendue par tout nostre royaume, et que les foles femmes soient boutees hors des mesons; et quiconques louera meson a fole femme, il rendra au prevost ou au baillif le loier de la meson d'un an.
</p>
<p><milestone n="703" unit="paragraphe-Wailly"/> Aprés, nous deffendons que nos baillifz outreement n'achatent ne ne facent acheter, par eulz ne par autres, possessions ne terres qui soient en leur baillies ne en autre, tant comme il soient en nostre servise, sans nostre congié; et si telz achaptz se font, nous voullons qu'ilz soient et demourent en nostre main.</p>
<p><milestone n="704" unit="paragraphe-Wailly"/> Nous deffendons a noz baillifz que tant comme ilz seront en nostre service ne marient filz ne fille que il aient ne autres persones qui leur apartieingnent a nulle autre persone de leur baillie sanz nostre especial congié; et avec ce, que il ne les mettent en religion de leur baillage ne que il leur acquierent benefice de sainte Esglise ne possession nulle; et avec ce, que il ne preingnent oeuvre ne procuracions en meson de religion, ne pres d'eulz, aus despens des religieus. Ceste deffense des mariages et des possessions acquerre, si comme nous avons dit, ne voulons nous pas qu'elle se extende aus prevos ne aus maires ne aus autres de meneur office.</p>
<p><milestone n="705" unit="paragraphe-Wailly"/> Nous commandons que baillifz ne prevos ne autres ne tieingnent trop grant plenté de serjans ne de bediaus, pour ce que le peuple ne soit grevé; et voulons que les bediaus soient nommez en pleinne assise, ou autrement ne soient pas tenu pour bediau. Ou nos serjans soient envoiés en aucun lieu loing ou en estrange pays, nous voulons que il ne soient pas creu sanz lettre de leur souverains.</p>
<p><milestone n="706" unit="paragraphe-Wailly"/> Nous commandons que baillif ne prevost qui soit en nostre office ne greve les bones gens de leur justice outre droiture, ne que nulz de ceulz qui soient desous nous soient mis en prison pour debde que il doivent, ce ce n'est pour la nostre seulement.</p>
<!-- <pb n="351"/> -->
<pb n="352"/>
<p><milestone n="707" unit="paragraphe-Wailly"/> Nous establissons que nulz de nos baillifz ne lieve amande pour debde que nous subjez doivent, ne pour malefaçon, se ce n'est en plein plet ou elle soit jugee et estimee, et par conseil de bones gens, ja soit ce que elle ait esté gagiee par devant eulx. <milestone n="708" unit="paragraphe-Wailly"/> Et ce il avient que cil qui sera d'aucun blasmé ne weille pas attendre le jugement de la court qui offert li est, ainçois offre certeinne somme de deniers pour l'amende, si comme l'en a communement receu, nous voulons que la court reçoive la somme des deniers, se elle est resonnable et couvenable, ou se ce non, nous voulons que l'amende soit jugee selonc ce que il est desus dit, ja soit ce que le coupable se mette en la volenté de la court. Nous deffendons que le baillif ou le mere ou le prevost ne contreingnent, par menaces ou par poour ou par aucune cavellacion, nos subjez a paier amende en repost ou en appert, et ne les accusent pas sans cause raisonnable.</p>
<p><milestone n="709" unit="paragraphe-Wailly"/> Et etablissons que cil qui tendront les prevostez, viconté ou autre baillies, que il ne les puissent a autrui vendre sanz nostre congé. Et se pluseurs achatent ensemble les offices desus nommez, nous voulons que l'un des acheteurs face l'office pour touz les autres, et use de la franchise qui appartient aus chevauchees, aux tailles et aus communes charges, si comme il est acoustumé.</p>
<p><milestone n="710" unit="paragraphe-Wailly"/> Et deffendons que les diz offices il ne vendent a freres, a neveus et a cousins puis que il les avront achetés de nous, ne que il ne requierent debde que en leur doie par eulz, ce ce n'est des debdes qui apartiennent a leur office; mez leur propre debte requierent par l'auctorité du baillif, tout aussi comme se il ne fussent pas en nostre servise.</p>
<p><milestone n="711" unit="paragraphe-Wailly"/> Nous deffendons que baillifz ne prevoz ne travaillent nos subjez en causes que il ont par devant eulz menees par muement de lieu en autre, ainçois oient les besoingnez que il ont par devant eulz ou lieu la ou il ont esté acoustumez a oÿr, si que il ne lessent pas a poursuivre leur droit pour
<!-- <pb n="353"/> -->
<pb n="354"/>
travail ne pour despens.
</p>
<p><milestone n="712" unit="paragraphe-Wailly"/> De rechief, nous commandons que il ne dessaisissent home de sesinne que il tieingne sanz congnoissance de cause ou sanz conmandement especial de nous; ne que il ne grevent nostre gent de nouvelles exactions de tailles et de coustumes nouvelles; ne si ne semoingnent que l'en face chevauchee pour avoir de leur argent, car nous voullons que nul qui doive chevaucee ne soit semont d'aler en ost sanz cause necessaire, et ceulz qui voudront aler en ost en propres personnes ne soient pas contraint a racheter leur voie par argent.</p>
<p><milestone n="713" unit="paragraphe-Wailly"/> Aprés, nous deffendons que bailliz ne prevos ne facent deffendre de porter blé ne vin ne autres marcheandises hors de nostre royaume sanz cause necessaire; et quant il couvendra que deffense en soit fete, nous voulons qu'elle soit faite communement en conseil de preudoumes, sanz souspeçon de fraude ne de boidie.</p>
<p><milestone n="714" unit="paragraphe-Wailly"/> Item nous voulons que touz bailliz viés, vicontes, prevos et maires soient, aprés ce que il seront hors de leur offices, par l'espace de <w type="num">.XL.</w> jours ou pays ou il ont tenu leur offices, en leur propre persones ou par procureur, affin qu'ilz puissent respondre aux nouveaulx baillifs de ce que il avroient mesfet contre ceulz qui se vourroient pleindre d'eulz.</p>
<p>Par cest establissement amenda moult le royaume.</p>
<p><milestone n="715" unit="paragraphe-Wailly"/> La prevosté de Paris estoit lors vendue aus bourjois de Paris, ou a aucuns; et quant il avenoit que aucuns l'avoit achetee, si soustenoient leurs enfans et leur neveus en leur outrages; car les jouvenciaus avoient fiance en leur parens et en leur amis qui la prevosté tenoient. Pour ceste chose estoit trop le menu peuple defoulé, ne ne povoient avoir droit des riches homes pour les grans presens et dons que
<!-- <pb n="355"/> -->
<pb n="356"/>
il fesoient aus prevoz. 
<milestone n="716" unit="paragraphe-Wailly"/> Qui a ce temps disoit voir devant le prevost, ou qui vouloit son serement garder, qu'i ne feust parjure, d'aucunne debte ou d'aucune chose ou feust tenu de respondre, le prevost en levoit amende, et estoit puni. Par les grans injures et par les grans rapines qui estoient faites en la prevosté, le menu peuple n'osoit demourer en la terre le roy, ains aloient demourer en autres prevostés et en autres seigneuries; et estoit la terre le roy si vague que quant le prevost tenoit ses plez, il n'i venoit pas plus de <w type="num">.X.</w> personnes ou de <w type="num">.XII.</w> <milestone n="717" unit="paragraphe-Wailly"/> Avec ce il avoit tant de maulfeteurs et de larrons a Paris et dehors que tout le païs en estoit plein. Le roy, qui metoit grant diligence comment le menu peuple feust gardé, sot toute la verité; si ne voult plus que la prevosté de Paris feust vendue, ains donna gages bons et grans a ceulz qui des or en avant la garderoient; et toutes les mauveses coustumes dont le peuple pooit estre grevé il abati. Et fist enquerre par tout le royaume et par tout le pays ou il pourroit trouver homme qui feist bone justise et roide, et qui n'espargnast plus le riche home que le povre. <milestone n="718" unit="paragraphe-Wailly"/> Si li fu enditié Estienne Boilyaue, le quel maintint et garda si la prevosté que nul malfaiteur ne liarre ne murtrier n'osa demourer a Paris, qui tantost ne feust pendu ou destruit, ne parent ne lignage ne or ne argent ne le pot garantir. La terre le roy conmença a amender, et le peuple y vint pour le bon droit que en y fesoit; si moulteplia tant et amenda que les ventes, les saisinnes, les achas et les autres choses valoient a double que quant li roys y prenoit devant.</p>
<p><milestone n="719" unit="paragraphe-Wailly"/> En toutes ces choses que nous avons ordenees pour le proufit de nos subjez et de nostre royaume, nous retenons a nostre majesté pooir d'esclarcir, d'amender, d'ajouster et d'amenuisier selonc ce que nous avrons conseil.</p>
<p>Par cest establissement amenda moult le royaume de France, si comme pluseurs sages et anciens tesmoignent.</p>
<p><milestone n="720" unit="paragraphe-Wailly"/> Des le tens de s'enfance fu le roy piteus des povres et des souffraiteus. Et acoustumé estoit que le roy, partout ou
<!-- <pb n="357"/> -->
<pb n="358"/>
il aloit, que <w type="num">.VI<hi rend="exp">XX</hi>.</w> povres feussent tout adés repeu en sa meson de pain, de vin, de char ou de poisson chascun jour; en quaresme et es auvens croissoit le nombre des povres. Et pluseurs foiz avint que le roy les servoit et leur metoit la viande devant eulz et leur trenchoit la viande devant eulz, et leur donnoit au departir, de sa propre main, des deniers; 
<milestone n="721" unit="paragraphe-Wailly"/> meismement aus hautes vegiles des festes sollempnielx, il servoit ces povres de toutes ces choses desus dites avant que il mangast ne ne beust. Avec toutes ces choses avoit il chascun jour au disner et au souper pres de li anciens homes et debrisiés, et leur fesoit donner tel viande comme il mangoit; et quant il avoient mangé, il enportoient certeinne somme d'argent. <milestone n="722" unit="paragraphe-Wailly"/> Par desus toutes ces choses, le roy donnoit chascun jour si grans et si larges aumosnes aus povres de religion, aus povres hospitau, aus povres malades et aus autres povres colleges, et aus povres gentilz homes et fames et damoiselles, a femmes decheues, a povres femmes veuves et a celles qui gisoient d'enfant, et a povres menestriers qui par vieillesce ou par maladie ne pooient labourer ne maintenir leur mestier, que a peinne porroit l'en raconter le nombre. Dont nous poon bien dire que il fu plus bienaeureus que Titus, l'empereur de Rome, dont les anciennes escriptures racontent que trop se dolut et fu desconforté d'un jour que il n'avoit donné nul benefice. <milestone n="723" unit="paragraphe-Wailly"/> Des le commencement que il vint a son royaume tenir et il se sot aparcevoir, il commença a edefier moustiers et pluseurs maisons de religion, entre les quiex l'abbaye de Royaumont porte l'onneur et la hautesce. Il fist edefier pluseurs mesons Dieu, la meson Dieu de Paris, celle de Pontoise, celle de Compieingne et de Vernon, et leur donna grans rentes. Il fonda l'abbaye de Saint Mathé de Roan, ou il mist femmes de l'ordre des Freres Preescheurs, et fonda celle de Lonc Champ, ou il mist femmes de l'ordre des Freres Meneurs; et leur donna grans rentes pour elles vivre. <milestone n="724" unit="paragraphe-Wailly"/> Et otroia a sa mere a fonder l'abbaïe du Liz delez Meleun sur Seinne, et celle delez Pontoise, que l'en nomme Malbisson et puis leur donna grandes rentes et possessions. Et fist fere la meson des Aveugles delés Paris pour mettre les povres aveugles de la cité de Paris; il
<!-- <pb n="359"/> -->
<pb n="360"/>
leur fist fere une chapelle pour oÿr le servise Dieu. Et fist fere le bon roy la meson des Chartriers au dehors de Paris qui a nom Vauvert, et assigna rentes suffisantes aux moynes qui illec estoient qui servoient Nostre Seigneur. 
<milestone n="725" unit="paragraphe-Wailly"/> Assez tot aprés il fist faire une autre maison au dehors Paris ou chemin Saint Denis, que fu appelee la meson au Filles Dieu; et fist mettre grant multitude de femmes en l'ostel, qui par povreté s'estoient mises en pechié de luxure, et leur donna <w type="num">.IIII<hi rend="exp">C</hi>.</w> livrees de rente pour elles soustenir. Et fist en pluseurs liex de son royaume mesons de beguines, et leur donna rentes pour elles vivre; et commanda que en y receust celles qui vourroient fere contenance a vivre chastement. <milestone n="726" unit="paragraphe-Wailly"/> Aucun de ses familiers groussoient de ce que il fesoit si larges aumosnes et que il y despendoit moult. Et il disoit: <q>« Je aimme miex que l'outrage de grans despens que je faiz soit fait en aumosne pour l'amour de Dieu que en boban ne en vainne gloire de ce monde ».</q> Ja pour les grans despens que le roy fesoit en aumosne ne lessoit il pas a faire grans despens en son hostel chascun jour. Largement et liberalment se contenoit le roy aus parlemens et aus assemblees des barons et des chevaliers; et fesoit servir si courtoisement a sa court et largement et habandonneement et plus que il n'i avoit eu lonc tenps passé a la court de ses devanciers. <milestone n="727" unit="paragraphe-Wailly"/> Le roy amoit toutes gens qui se metoient a Dieu servir et qui portoient habit de religion, ne nulz ne venoit a li qui faillist a avoir chevance de vivre. Il pourveut les freres du Carmé et leur acheta une place sus Seinne devers Charenton, et fist fere une leur meson et leur acheta vestemens, calices et tiex choses comme il apartient a fere le servise Nostre Seigneur. Et aprés il pourveut les freres de saint Augustin et leur acheta la granche a un bourjois de Paris et toutes les apartenances, et leur fist fere un moustier de hors la porte de Monmartre. <milestone n="728" unit="paragraphe-Wailly"/> Les freres des Saz il les pourveut et leur donna place sur Seinne par devers Saint Germein des Prez, ou il se herbergerent; mez il n'i demourerent gueres car il furent abatus assez tost. Aprés ce que les freres des Saz furent herbergiés revint une autre maniere de freres que l'en appele l'ordre des Blans mantiaus, et requistrent au roy que il leur aidast que il peussent
<!-- <pb n="361"/> -->
<pb n="362"/>
demourer a Paris; le roy leur acheta une meson et vielz places entour pour eulz herberger, delez la viex porte du Temple, a Paris, assés pres des Tissarans; iceulz Blans furent abatus au concile de Lyon, que Gregoire le <w type="num">.X<hi rend="exp">e.</hi></w> tint. 
<milestone n="729" unit="paragraphe-Wailly"/> Aprés revint une autre maniere de freres qui se fesoient appeler freres de Sainte Croiz, et portoient la croiz devant leur piz, et requistrent au roy que il leur aidast; le roy le fist volentiers et les herberga en une rue qui estoit appelee le Quarrefour du Temple, qui ore est appelee la rue Sainte Croiz. Einsi avironna le bon roy de gens de religion la ville de Paris.</p>
<p><milestone n="730" unit="paragraphe-Wailly"/> Aprés ces choses desus dites avint que le roy manda touz ces barons a Paris en un quaresme. Je me escusai ver li, pour une quartaine que j'avoie lors, et li priai que il me vousist souffrir; et il me manda que il vouloit outreement que je y alasse, car il avoit illec bon phisiciens qui bien savoient guerir de la quarteinne. <milestone n="731" unit="paragraphe-Wailly"/> A Paris m'en alai. Quant je ving, le soir de la vegile Nostre Dame en mars, je ne trouvai nully, ne la royne n'autre qui me sceut a dire pour quoy le roy m'avoit mandé. Or avint, ainsi comme Dieu voult, que je me dormi a matines; et me fu avis en dormant que je veoie le roy devant un autel a genoillons, et m'estoit avis que pluseurs prelas revestus le vestoient d'une chesuble vermeille de sarge de Reins. <milestone n="732" unit="paragraphe-Wailly"/> Je appelai aprés ceste vision mon seigneur Guillaume, mon prestre, qui moult estoit sage, et li contai la vision; et il me dit ainsi: <q>« Sire, vous verrés que le roy se croisera demain ».</q> Je li demandai pour quoy il le cuidoit, et il me dit que il le cuidoit par le songe que j'avoie songé, <q>« car le chasible de sarge vermeille senefioit la croiz, la quelle fu vermeille du sanc que Dieu y espandi de son costé et de ses mains et de ses piez, ce que le chasuble estoit de sarge de Reins senefie que la croiserie sera de petit esploit, aussi comme vous verrés se Dieu vous donne vie ».</q></p>
<p><milestone n="733" unit="paragraphe-Wailly"/> Quant je oi oÿe la messe a la Magdeleinne, a Paris, je alai en la chapelle le roy et trouvai le roy qui estoit monté
<!-- <pb n="363"/> -->
<pb n="364"/>
en l'eschaufaut au reliques et fesoit aporter la vraie Croiz aval. Endementres que le roy venoit aval, <w type="num">.II.</w> chevaliers qui estoient de son conseil commencerent a parler l'un a l'autre. Et dit l'un: <q>« Jamez ne me creez, se le roy ne se croise illec ».</q> Et l'autre respondi que <q>« se le roy se croise, ce yert une des deluireuses journees qui onques feust en France; car se nous ne nous croisons, nous perdrons le roy, et se nous nous croisons, nous perdrons Dieu, que nous ne nous croiserons pas pour Li mais pour paour du roy ».</q>
</p>
<p><milestone n="734" unit="paragraphe-Wailly"/> Or avint ainsi que le roy se croisa l'endemain et ses <w type="num">.III.</w> filz avec li; et puis est avenu que la croiserie fu de petit esploit, selonc la prophecie mon prestre. Je fu moult pressé du roy de France et du roy de Navarre de moy croisier. <milestone n="735" unit="paragraphe-Wailly"/> A ce respondi je que tandis comme je avoie esté ou servise Dieu et le roy outre mer, et puis que je en reving, les serjans au roy de France et le roy de Navarre m'avoient destruite ma gent et apovroiez, si que il ne seroit jamés heure que moy et eulz n'en vausissent piz. Et leur disoie ainsi que se je en vouloie ouvrer au gré Dieu, que je demourroi ci pour mon peuple aidier et deffendre; car se je metoie mon cor en l'aventure du pelerinage de la croiz, la ou je verroie tout cler que ce seroit au mal et au doumage de ma gent, j'en courrouceroy Dieu, qui mist son cors pour son peuple sauver.</p>
<p><milestone n="736" unit="paragraphe-Wailly"/> Je entendi que touz ceulz firent peché mortel qui li loerent l'alee, pour ce que ou point que il estoit en France, tout le royaume estoit en bone pez en li meismes et a touz ses voisins, ne onques puis que il en parti l'estat du royaume ne fist que empirer. <milestone n="737" unit="paragraphe-Wailly"/> Grant peché firent cil qui li loerent l'alee, a la grant flebesce la ou son cors estoit, car il ne pooit souffrir ne le charier ne le chevaucher. La flebesce de li estoit si grant que il souffri que je le portasse des l'ostel au conte d'Ausserre, la ou je pris congé de li, jeusques aus Cordeliers, entre mes bras. Et si feble comme il estoit, se il feust demouré en France peust il encore avoir vescu assez et fait moult de biens.</p>
<!-- <pb n="365"/> -->
<pb n="366"/>
<p><milestone n="738" unit="paragraphe-Wailly"/> De la voie que il fist a Thunes ne weil je riens conter ne dire, pour ce que je n'i fu pas, la merci Dieu, ne je ne weil chose dire ne mettre en mon livre de quoy je ne soie certein. Si parlerons de nostre saint roy, sanz plus, et dirons ainsi que aprés ce que il fu arrivé a Thunes, devant le chastel de Carthage, une maladie le prist du flux du ventre, et Philippes, son filz aisné, fut mallade de fievre carte avec le flux de ventre que le roy avoit, dont il acoucha au lit, et senti bien que il devoit par tens trespasser de cest siecle a l'autre. <milestone n="739" unit="paragraphe-Wailly"/> Lors appela mon seigneur Phelippe, son filz, et li commanda a garder, aussi comme par testament, touz les enseignemens que il li lessa, qui sont ci aprés escript en françois, les quiex enseignemens le roy escript de sa sainte main, si comme l'en dit.</p>
<p><milestone n="740" unit="paragraphe-Wailly"/> <q>« Biau filz, la premiere chose que je t'enseigne si est que tu mettes ton cuer en amer Dieu, car sanz ce nulz ne peut estre sauvé. Garde toy de fere chose qui a Dieu desplese, c'est a savoir pechié mortel, ainçois devroies soufrir toutes manieres de tormens que faire mortel peché.</q></p>
  <p><q rend="continued"><milestone n="741" unit="paragraphe-Wailly"/> Se Dieu t'envoie adversité, si le reçoif en patience, et en rent graces a Nostre Seigneur et pense que tu l'as deservi et que il te tournera tout a preu. Se il te donne prosperité, si l'en mercie humblement, si que tu ne soies pas pire, ou par orgueil ou par autres manieres, dont tu doies miex valoir, car l'en ne doit pas Dieu de ses dons guerroier.</q></p>
<p><q rend="continued"><milestone n="742" unit="paragraphe-Wailly"/> Confesse toy souvent, et esli confesseur preudomme, qui te sache enseigner que tu doies faire et de quoy tu te doies garder; et te doiz avoir et porter en tel maniere que ton confesseur et tes amis te osent reprenre de tes mesfaiz. Le servise de sainte Esglise escoute devotement sans bourder et truffer et de cuer et de bouche, especialment en la messe, que la consecracion est faite. Le cuer aies douz et piteus aus povres, aus chietis et aus mesaisiés, et les conforte et aide selonc ce que tu pourras.</q></p>
<!-- <pb n="367"/> -->
<pb n="368"/>
  <p><q rend="continued"><milestone n="743" unit="paragraphe-Wailly"/> Maintien les bones coustumes de ton royaume et les mauveses abesse; ne couvoite pas sus ton peuple; ne te charge pas de toute ne de taille si ce n'est pour ta grant necessité.</q></p>
  <p><q rend="continued"><milestone n="744" unit="paragraphe-Wailly"/> Se tu as aucune mesaise de cueur, di le tantost a ton confesseur ou a aucun preudomme qui ne soit pas plein de vainnes paroles, si la porteras plus legierement.</q></p>
  <p><q rend="continued"><milestone n="745" unit="paragraphe-Wailly"/> Garde que tu aies en ta compaignie preudommes et loiaus qui ne soient pas plein de couvoitise, soient religieus, soient seculiers, et souvent parle a eulz; et fui et eschieve la compaingnie des mauvez. Escoute volentiers la parole Dieu et la retien en ton cuer, et pourchace volentiers proieres et pardons. Aimme ton preu et ton bien et hai touz maus ou que il soient.</q></p>
  <p><q rend="continued"><milestone n="746" unit="paragraphe-Wailly"/> Nulz ne soit si hardi devant toy que il die parole qui atraie et esmeuve a peché ne qui mesdie d'autrui par derieres en detraccions, ne ne seuffre que nulle vileinnie de Dieu, ne de ses saincts soit dite devant toy. Ren graces a Dieu souvent de touz les biens que il t'a faiz, si que tu soies digne de plus avoir.</q></p>
  <p><q rend="continued"><milestone n="747" unit="paragraphe-Wailly"/> A justices tenir et a droitures soies loiaus et roide a tes subjez, sanz tourner a destre ne a senestre, mez aides au droit et soustien la querelle du povre jeusques a tant que la verité soit desclairiee. Et se aucun a action encontre toy ne le croi pas jeusques a tant que tu en saches la vérité; car ainsi le jugeront tes conseilliers plus hardiement selonc verité, pour toy ou contre toy.</q></p>
  <p><q rend="continued"><milestone n="748" unit="paragraphe-Wailly"/> Se tu tiens riens de l'autrui, ou par toy ou par tes devanciers, se c'est chose certeinne, rent le sanz demourer; et se c'est chose douteuse, fai le enquerre par sages gens isnellement et diligenment.</q></p>
  <p><q rend="continued"><milestone n="749" unit="paragraphe-Wailly"/> A ce dois mettre t'entente comment tes gens et tes sougez vivent en pez et en droiture desouz toy. Meismement
<!-- <pb n="369"/> -->
<pb n="370"/>
les bones villes et les communes de ton royaume garde en l'estat et en la franchise ou tes devanciers les ont gardees; et se il y a aucune chose a amender, si l'amende et adresce, et les tien en faveur et en amour, car par la force et par les richesces des grosses villes douteront les privez et les estranges de mesprendre vers toy, especialment tes pers et tes barons.</q>
</p>
  <p><q rend="continued"><milestone n="750" unit="paragraphe-Wailly"/> Honneure et aime toutes les personnes de sainte Esglise, et garde que en ne leur soustraie ne apetise leur dons et leur aumosnes que tes devanciers leur avront donné. L'en raconte du roy Phelippe, mon aieul, que une foiz li dit un de ses conseillers que moult de torfaiz li fesoient ceulz de sainte Esglise, en ce que il li tolloient ses droitures et apetissoient ses justices; et estoit moult grant merveille comment il le souffroit. Et le bon roy respondi que il le creoit bien, mez il regardoit les bontés et les courtoisies que Dieu li avoit faites, si vouloit miex lesser aler de son droit que avoir contens a la gent de sainte Esglise.</q></p>
  <p><q rend="continued"><milestone n="751" unit="paragraphe-Wailly"/> A ton pere et a ta mere porte honneur et reverence, et garde leur commandemens. Les benefices de sainte Esglise donne a bones personnes et de nette vie, et si le fai par conseil de preudommes et de nettes gens.</q></p>
  <p><q rend="continued"><milestone n="752" unit="paragraphe-Wailly"/> Garde toy de esmouvoir guerre sans grant conseil contre home crestien; et se il le te couvient fere, si garde sainte Esglise et ceulz qui riens n'i ont mesfait. Se guerres et contens meuvent entre tes sousgis, apaise les au plus tost que tu pourras.</q></p>
<p><q rend="continued"><milestone n="753" unit="paragraphe-Wailly"/> Soies diligens d'avoir bons prevos et bons baillis, et enquier souvent d'eulz et de ceulz de ton hostel comme il se maintiennent, et se il a en eulz aucun vice de trop grant couvoitise ou de fauseté ou de tricherie. Travaille que touz vilains pechiez soient osté de ta terre, especialement vileins seremens, et heresie fai abatre a ton pooir. Pren te
<!-- <pb n="371"/> -->
<pb n="372"/>
garde que les despens de ton hostel soient resonnable et admesurez.</q>
</p>
  <p><q rend="continued"><milestone n="754" unit="paragraphe-Wailly"/> Et en la fin, tres douz filz, que tu faces messes chanter pour m'ame et oroisons dire par tout ton royaume, et que tu m'otroies especial part et planiere en touz les biens que tu feras.</q></p>
  <p><q rend="continued">Biau chier fil, je te donne toutes les beneissons que bon pere peut donner a fil; et la benoite Trinité et tuit li saint te gardent et deffendent de touz maulz; et Diex te doint grace de fere sa volenté touz jours, si que il soit honoré par toy et que tu et nous puissions aprés ceste mortel vie estre ensemble avec li et li loer sanz fin. Amen. »</q></p>
<p><milestone n="755" unit="paragraphe-Wailly"/> Quant le bon roy ot enseignié son filz mon seigneur Phelippe, l'enfermeté que il avoit commença a croistre forment; et demanda les sacremens de sainte Esglise et les ot en sainne pensee et en droit entendement, ainsi comme il apparut, car quant l'en l'enhuilioit et en disoit les <w type="num">.VII.</w> pseaumes, il disoit les vers d'une part. <milestone n="756" unit="paragraphe-Wailly"/> Et oÿ conter mon seigneur le conte d'Alençon, son filz, que quant il aprochoit de la mort, il appela les sains pour li aidier et secourre, et meismement mon seigneur saint Jaque, en disant s'oroison, qui commence: ESTO DOMINE, c'est a dire: <q>« Dieu soit saintefieur et garde de vostre peuple ».</q> Mon seigneur saint Denis de France appela lors en s'aide en disant s'oroison qui vaut autant a dire: <q>« Sire Dieu, donne nous que nous puissons despire la prosperité de ce monde, si que nous ne doutiens nulle adversité. »</q> <milestone n="757" unit="paragraphe-Wailly"/> Et oÿ dire lors a mon seigneur d'Alençon, que Dieu absoulle, que son pere reclamoit ma dame sainte Genevieve. Aprés se fist le saint roy coucher en un lit couvert de cendre et mist ses mains sus sa poitrine; et en regardant vers le ciel rendi a nostre Createur son esperit, en celle hore meismes que le Filz Dieu morut pour le salut du monde en la croiz.</p>
<p><milestone n="758" unit="paragraphe-Wailly"/> Piteuse chose et digne est de plorer le trespassement de ce saint prince, qui si saintement et loialment garda son royaume, et qui tant de belles aumosnes y fist et qui tant de
<!-- <pb n="373"/> -->
<pb n="374"/>
biaus establissemens y mist. Et ainsi comme l'escrivain qui a fait son livre, qui l'enlumine d'or et d'azur, enlumina le dit roy son royaume de belles abbaïes que il y fist et de la grant quantité des mansions Dieu, des Preescheurs, des Cordeliers et des autres religions qui sont ci devant nommees.
</p>
<p><milestone n="759" unit="paragraphe-Wailly"/> L'endemain de feste saint Berthemi l'apostre trespassa de cest siecle le bon roy Loÿs, en l'an de l'incarnacion Nostre Seigneur l'an de grace mil <w type="num">.CC.</w> et <w type="num">.LXX.</w> Et furent ses os gardés en un escrin et apportez et enfouis a Saint Denis en France, la ou il avoit esleue sa sepulture, ou quel lieu il fu enterré, la ou Dieu a puis fait maint biau miracle pour li par ses desertes.</p>
<p><milestone n="760" unit="paragraphe-Wailly"/> Aprés ce, par le pourchaus du roy de France et par le commandement l'apostelle vint l'ercevesque de Roan et frere Jehan de Samoys, qui puis fu evesque; vindrent a Saint Denis en France, et la demourerent lonc temps pour enquerre de la vie, des oeuvres et des miracles du sainct roy. Et en me manda que je alasse a eulz, et me tindrent <w type="num">.II.</w> jours. Et aprés ce que il orent enquis a moy et a autrui, ce que il orent trouvé fu porté a la court de Rome. Et diligenment virent l'apostelle et les cardonnaulz ce que en leur porta; et selonc ce que il virent, il li firent droit et le mistrent ou nombre des confesseurs, <milestone n="761" unit="paragraphe-Wailly"/> dont grant joie fu et doit estre a tout le royaume de France, et grant honeur a toute sa lignee qui a li vourront retraire de bien faire, et grant honeur a touz ceulz de son lignage qui par bones oevres le vourront ensuivre; grant deshoneur a son lignage qui mal voudront fere, car en les mousterra au doi, et dira l'en que le saint roy dont il sont estrait feist envis une tele mauvestié.</p>
<p><milestone n="762" unit="paragraphe-Wailly"/> Aprés ce que ces bones nouvelles furent venues de Rome, le roy donna journee l'endemain de la Saint Berthelemi, a laquele journee le saint cors fu levé. Quant le saint cors fu levé, l'arcevesque de Reins qui lors estoit, que
<!-- <pb n="375"/> -->
<pb n="376"/>
Dieu absoille, et mon seigneur Henri de Villers, mon neveu, qui lors estoit archevesque de Lyon, le porterent devant, et pluseurs, que arcevesques que evesques aprés que je ne sai nommer; ou chafaut que l'en ot establi fu porté.
</p>
<p><milestone n="763" unit="paragraphe-Wailly"/> Illec sermona frere Jehan de Samois; et entre les autres granz fez que nostre saint roy avoit faiz ramenteut l'un des grans fais que je leur avoie tesmoingnez par mon serement et que j'avoie veus; et dit ainsi: <milestone n="764" unit="paragraphe-Wailly"/> <q>« Pour ce que vous puissiez veoir que c'estoit le plus loiaus homme qui onques feust en son temps, vous weil je dire que il fu si loiaus car envers les Sarrazins vot il tenir couvenant aus Sarrazins de ce que il leur avoit promis par sa simple parole; et se il fust ainsi que il ne leur eust tenu, il eust gaigné <w type="num">.X<hi rend="exp">M</hi>.</w> livres et plus ».</q> Et leur recorda tout le fait si comme il est ci devant escript. Et quant il leur ot le fait recordé, si dit ainsi: <q>« Ne cuidés pas que je vous mente, que je vois tel home ci qui ceste chose m'a tesmoingné par son serement ».</q></p>
<p><milestone n="765" unit="paragraphe-Wailly"/> Aprés ce que le sermon fu failli, le roy et ses freres en reporterent le saint cors en l'esglise par l'aide de leur lignage, que il durent fere honneur; car grant honneur leur est faite se en eulz ne demeure, ainsi comme je vous ai dit devant. Prions a li que il weille prier a Dieu que il nous doint ce que besoing nous yert aus ames et aus cors. Amen.</p>
<p><milestone n="766" unit="paragraphe-Wailly"/> Encore weil je cy aprés dire de nostre saint roy aucunes choses que je veïs de lui en mon dormant qui seront a l'onneur de li, c'est a savoir que il me sembloit en mon songe que je le veoie devant ma chapelle, a Joinville; et estoit, si comme il me sembloit, merveilleusement lié et aise de cuer; et je meismes estoie moult aise pour ce que je le veoie en mon chastel, et li disoie: <q>« Sire, quant vous partirés de ci, je vous herbergerai a une moie meson qui siet en une moie ville qui a non Chevillon ».</q> Et il me respondi en riant et me dit: <q>« Sire de Joinville, foi que doi vous, je ne bee mie si tost a partir de ci ».</q></p>
<!-- <pb n="377"/> -->
<pb n="378"/>
<p><milestone n="767" unit="paragraphe-Wailly"/> Quant je me esveillai, si m'apensai et me sembloit que il plesoit a Dieu et a li que je le herberjasse en ma chapelle. Et je si ai fet, car je li ai establi un autel a l'onneur de Dieu et de li la ou l'on chantera a tous jours mais en l'honneur de luy, et y a rente perpetuelment establie pour ce faire. Et ces choses ai je ramentues a mon seigneur le roy Looys, qui est heritier de son non; et me semble que il fera le gré Dieu et le gré nostre saint roy Looys, s'i pourchassoit des reliques le vrai cors saint et les envoioit a la dite chapelle de saint Lorans a Joinville, par quoy cil qui venront a son autel que il y eussent plus grant devocion.</p>
<p><milestone n="768" unit="paragraphe-Wailly"/> Je fais savoir a touz que j'ai ceans mis grant partie des faiz nostre saint roy devant dit, que je ai veu et oÿ, et grant partie de ses faiz que j'ai trouvez, qui sont en un romant, les quiex j'ai fet escrire en cest livre. Et ces choses vous ramentoif je pour ce que cil qui orront ce livre croient fermement en ce que le livre dit, que j'ai vraiement veus et oÿes. Et les autres choses qui sont escriptes ne vous tesmoigne que soient vrayes par ce que je ne les ay veues ne oÿ. <milestone n="769" unit="paragraphe-Wailly"/> Ce fu escript en l'an de grace mil <w type="num">.CCC.</w> et <w type="num">.IX.</w>, ou moys d'octovre.</p>
</body>
</text>
</TEI>