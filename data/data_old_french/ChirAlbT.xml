<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"><teiHeader>
  <fileDesc>
    <titleStmt>
      <title type="main">Traitier de Cyrurgie</title>
      <title type="formal">ChirAlb</title>
      <title type="reference">ChirAlbT</title>
      <title type="DEAF">ChirAlbT</title>
      <title type="gmd">transcription électronique</title>
      <author xml:id="Albucasis" key="al-Zahrāwī, H̱alaf ibn Abbās Abū al-Qāsim (0936?-1013?)" ref="http://www.idref.fr/029184371">Albucasis</author>
      <editor>Équipe de la Base de français médiéval - ENS de Lyon / UMR 5317 IHRIM</editor>
      <funder>Laboratoire IHRIM</funder>
    </titleStmt>
    <editionStmt>
      <edition>transcripion électronique</edition>
      <respStmt xml:id="encoderdd">
        <resp>Vérification du discours direct</resp>
        <name xml:id="AL">Alexei Lavrentiev</name>
      </respStmt>
      <respStmt xml:id="digitizer1">
        <resp>Edition sous Word</resp>
        <name xml:id="DTrotter">David Trotter</name>
      </respStmt>
    </editionStmt>
    <extent>- Numéros de pages saisies : de 1ra à 80vb ;
            - Nombre de mots d'après la base des descripteurs : <num xml:id="nb_mots_given">82512</num> ;
            - Nombre de tokens (mots et ponctuations) d'après la base des descripteurs : <num xml:id="nb_tokens_given">93125</num>.
    </extent>
    <publicationStmt>
      <publisher><name>Projet BFM, ENS de Lyon / UMR 5317 IHRIM</name></publisher>
      <address>
        <addrLine>15, parvis René Descartes</addrLine>
        <addrLine>69342 Lyon BP7000 Cedex 07</addrLine>
        <addrLine>Tél : 04 37 37 63 10</addrLine>
        <addrLine>Mèl : bfm@ens-lyon.fr</addrLine>
        <addrLine>http://bfm.ens-lyon.fr</addrLine>
      </address>
      <idno type="bfm">http://catalog.bfm-corpus.org/ChirAlbT</idno>
      <idno type="doi">10.34847/nkl.a55aoth6</idno>
      <availability status="free">
        <licence target="https://www.etalab.gouv.fr/licence-ouverte-open-licence">
          <ab type="availability_bfm" subtype="libre_1a">Les Conditions générales d'utilisation de la Base de Français Médiéval (http://txm.bfm-corpus.org/bfm/files/CGU.pdf), 
            et notamment son Article 5 « PROPRIETE INTELLECTUELLE », s'appliquent à tous les textes de la BFM.</ab>
          <ab type="how_to_cite">
            <label>Comment citer ce texte :</label>
            <bibl>Albucasis, Traitier de Cyrurgie, édité par David Trotter, Tübingen, 2005. 
              Publié en ligne par la Base de français médiéval, http://catalog.bfm-corpus.org/ChirAlbT.
              Dernière révision le 2018-07-26.</bibl>
            D'autres formules de citation de la BFM sont proposées sur la page web suivante :
            http://bfm.ens-lyon.fr/article.php3?id_article=281.</ab>
          <ab type="availability_file">
            <label>Conditions d'utilisation de ce fichier :</label>
              Ce fichier numérique est composé du corps de texte médiéval et des suppléments numériques : balisage XML-TEI, métadonnées (teiHeader). Le texte et les suppléments numériques sont libres de droit et peuvent à ce titre être téléchargés et réutilisés librement.
            </ab>
            <ab type="availability_txmweb" subtype="illimité">
              <label>Conditions d'utilisation par le portail BFM :</label>
              Pas de limitation dans l'usage des fonctionnalités. Téléchargement autorisé.</ab>
        </licence>
      </availability>
    </publicationStmt>
    <sourceDesc>
      <biblFull>
        <titleStmt>
          <title>Albucasis : Traitier de de Cyrurgie : Edition de la traduction en ancien français de la Chirurgie d'Abu 'l Qasim Halaf Ibn Abbas al-Zala</title>
          <author>Albucasis</author>
          <respStmt>
            <resp xml:id="editor">Éditeur scientifique</resp>
            <name type="person">David Trotter</name>
          </respStmt>
        </titleStmt>
          <extent>320 page(s)
        </extent>
        <publicationStmt>
          <publisher>Niemeyer</publisher>
          <pubPlace>Tübingen</pubPlace>
          <date>2005</date>
          <idno type="isbn">3-484-52325-5</idno>
          <idno type="sigle_DEAF">ChirAlbT</idno>
          <idno type="cote_biblio">CDR R22 : 610.902 TRO t</idno>
        </publicationStmt><seriesStmt><title>Beihefte zur Zeitschriftr für romanische Philologie</title><idno type="collection">325</idno></seriesStmt>
      </biblFull>
    </sourceDesc>
  </fileDesc>
  <encodingDesc>
    <projectDesc>
      <p>Projet :<name type="project">BFM - Base de français médiéval</name>
        Resp. : <name type="person">Céline Guillot-Barbance</name>
        Équipe : Base de français médiéval
        Laboratoire : UMR 5317 IHRIM
        Institution : ENS de Lyon
        <address>
          <addrLine>15, parvis René Descartes</addrLine>
          <addrLine>69342 Lyon BP7000 Cedex 07</addrLine>
          <addrLine>Tél : 04 37 37 63 10</addrLine>
          <addrLine>Mèl : bfm@ens-lyon.fr</addrLine>
          <addrLine>http://bfm.ens-lyon.fr</addrLine>
        </address>
      </p>
    </projectDesc>
    <editorialDecl>
      <p>Voir le <ref target="http://bfm.ens-lyon.fr/IMG/pdf/Manuel_Encodage_TEI.pdf">Manuel d'encodage XML-TEI de la BFM</ref>
        et les <ref target="http://bfm.ens-lyon.fr/IMG/pdf/Consignes_BFM.pdf">Consignes aux relecteurs de la BFM</ref>.</p>
    </editorialDecl>
    <tagsDecl>
      <namespace name="http://www.tei-c.org/ns/1.0">
        <tagUsage gi="back" occurs="1"/>
        <tagUsage gi="body" occurs="1"/>
        <tagUsage gi="div" occurs="190"/>
        <tagUsage gi="head" occurs="182"/>
        <tagUsage gi="num" occurs="990"/>
        <tagUsage gi="p" occurs="464"/>
        <tagUsage gi="pb" occurs="320"/>
        <tagUsage gi="pc" occurs="381"/>
        <tagUsage gi="quote" occurs="1"/>
        <tagUsage gi="supplied" occurs="39"/>
        <tagUsage gi="text" occurs="1"/>
        <tagUsage gi="w" occurs="83"/>
      </namespace>
    </tagsDecl>
  </encodingDesc>
  <profileDesc>
    <creation>
      <name type="author">Albucasis</name>
      <title>Traitier de Cyrurgie</title>
      <date type="compo" when="1250-01-01" notBefore="1234-01-01" notAfter="1266-01-01" n="13">mil. 13e s.</date>
      <date type="compo_periode">ancien</date>
      <date type="compo_sous_siecle" n="13_2">milieu</date>
      <date type="ms" when="1283-01-01" notBefore="1267-01-01" notAfter="1299-12-31">3e q. 13e s.</date>
      <idno type="msIdentifier">Paris, BnF, fr.1318</idno>
      <region type="dialecte_auteur">lorrain</region>
    </creation>
    <langUsage>
      <language ident="fro" usage="100">Le texte est entièrement écrit en prose en ancien français.</language>
    </langUsage>
    <textDesc>
      <channel mode="w">print</channel>
      <constitution type="single"/>
      <derivation type="traduction"/>
      <domain type="didactique"/>
    <factuality type="inapplicable"/>
      <interaction type="none"/>
      <preparedness type="prepared"/>
      <purpose type="narrative"/></textDesc>
    <textClass>
      <keywords scheme="http://authorities.bfm-corpus.org">
        <term type="domaine">didactique</term>
        <term type="genre">traité</term>
        <term type="forme">prose</term>
        <term type="relation">traduction</term>
      </keywords>
    </textClass>
  </profileDesc>
  <revisionDesc>
    <change who="#DTrotter" when="2005-10-20">Edition sous Word</change>
    <change who="#AL" when="2018-07-26">Vérification du discours direct</change>
    <change who="#AL" when="2018-07-26">Conversion en XML-TEI</change>
    <change who="#AL" when="2018-07-26">création du descripteur</change>
    <change when="2018-07-26">Dernière modification du texte</change>
    <change when="2022-11-04">Création de cet entête</change>
  </revisionDesc>
</teiHeader><text><body>
<pb n="1ra"/>
<div n="Prologue">

<p>O  vos, tres chiers filz, je vos ai acomplit cest livre qui est li  derriens de la science de medicine ensamble l’emplissement de lui, et  ai fait la fin per ses expositions et  par  ses declarations. Et  m’est venu en vision que je le vos acomplisse avec cest traitier, qui est partie de l’uevre de mains, c’est a savoir «cyrurgie». <pc>¶</pc>  Et por ceu que  l’uevre de mains est fortraite en  nostre region et  est etraingie dou tout en tout, si est perie li science et  decopee, et  n’est riens demorez de li fuers que les petites descriptions en livres des anciens que les mains ont muees. <pc>¶</pc>  Et de ceu est venue li error et  li vanitez, et  sont closes les ententions et  est aloignie  li science. <pc>¶</pc> Or me semble que  je la vuel vivifier ensamble l’ordination de cest traitier selonc la voie d’exposition et  de declaration et  de l’abreviation; et  venrai  ensamble les formes des ferremens de cautere, et  des autres estrumens de l’uevre avec l’ajostement de la declaration et  de preparation de li, sicom  il est mestier. Et por  la raison de ceu que  nuls boins maistres de mains n’est trovez en nostre tens, est <pb n="1rb"/> li ars de medicine eslongié.  Et covient celui qui s’en entremet sormonter en la science d’anathomie, si com  Galiens dit, tant qu’il saiche la juement des menbres, et les formes et  les conjunctions et  les <w>separation<supplied>s</supplied></w> d’aus, et  aient connissance des osses et  des nerf et  des brais et le nombre d’ous, et  le demenement et  des voines movans et  des reposans, et  dou leu de lor issue. <pc>¶</pc>  Et por ceu dist Ypocras que  li nons avec le non  est mout, et  avec l’uevre est poc; et meismement en l’art de main. <pc>¶</pc>  Nos vos disons en l’introite de cest livre que qui n’est conissans des choses devant dites, si se gart qu’il ne chiece en error et  qu’il n’ocie les homes; ensi que  j’ai veut maintes fois plusors de ces qui s’entremettent de ceste science et si s’abandonent sen science et  sens experiment. <pc>¶</pc>  Car je vis un fol mire qui  copa <num>.i.</num> apostume de scrophules ou col d’une femme, et  copa les arteres dou col; por coi tant de sanc issit hors que li femme cheit morte entre ses mains. <pc>¶</pc>  Et vis <num>.i.</num> autre mire qui traït une piere d’un  home d’eaige, et  li piere estoit grans; si emporta avec li une piece de la vessie, et  fut mors li hons dedens <num>.iij.</num> jors. Et je i avoie ja esteit apelez por lou traire, et  vis la disposition dou malaide et  la grandor de la piere, et  soi bien s’on lou tailloit il en morroit. Et vis <num>.i.</num> autre mire qui  <pb n="1va"/> prist en cure <num>.i.</num> duc de nostre terre qui avoit la jambe brisie, et  avec la briseure ot plaie; et  li mires plains d’ignorance estraint la brisure sus la plaie as esteles par  fort lieure, et  ne lassa a la plaie point de xalain, et  le lassa ensi <num>.i.</num> termine; et  li comanda qu’il ne la desliast mie; et  demora ensi que  li jambe fut toute enflee et  li piez et  vint a perdition. Je fuis apelez por venir a lui, et  me hastai por venir deslier la jambe; et  quant je l’oi desloie si fut em pais et  ne sentit point de dolor. Mais toute voie li corruptions estoit ja confermee ou membre, et  ne la poi saner; et  ne cessa li corrution d’aler par  le membre tant que  li membres fut dou tout perdus. <pc>¶</pc>  Et vis <num>.i.</num> autre mire qui  effondra <num>.i.</num> apostume enchancreit, et  puis enflama per le malice de sa signorie. Car chancre, quant il est purs d’umor melancolique, ne covient mie qu’on  i(l)  touche de fer s’il n’est en teil leu c’on  puisse toute oster ce que  est corrumpus. <pc>¶</pc>  Et por ceu, treschier filz, vos est besoig que  vos sachiez que  oevre de mains est devisee en <num>.ij.</num> divisions: c’est asavoir, huevre ou il a peril en plusors dispositions; et  je mostrerai en chescun  leu de cest livre ou il a paour et  peril. Por coi il est besoig que vos vos en gardez, si que  li fol mire ne puissent mal parler de vos <pc>¶</pc>  Si prenez vos armes en cusenson, et  <w>entre<pb n="1vb"/>prenez</w> vos malaides legierement et  fermement, et  usez de la millor voie si que  per la graice de Deu vos venez a salut et  soiez loez; et  lassiez les maladies espoantables de grief saniteit; et  ostez vos armes de ceu que vos fait douter, et aiez foit en vos si que  vos puissiez venir  de cestui monde a l’autre de gloire. <pc>¶</pc>  Galiens dist en aucuns de ses amonestemens: <quote>«Ne prenez mie en cure male maladie, que vos ne soiez apelez fol mire.»</quote> <pc>¶</pc>  J’ai deviseit cest traitier selonc <num>.iij.</num> chapitres. <pc>¶</pc>  Li premiers chapitres est des cauteres de feu et  dé  cauteres de medicine ague, et  est li chapitres ordenez de lou chief jusques as piez; et  des formes des estrumens, et  des ferremens de cautere, et  de tout ceu qui est necessaire en l’ueuvre. <pc>¶</pc>  Li secons chapitres si est de taillier et  de percier, et  des ventouses et  des plaies, et  des estractions des saiettes, et  des semblans choses; et  est li chapitres ordenez et  les formes des estrumens. <pc>¶</pc>  Li tiers chapitres est de restorer les dislocations et  des torcions, et  des semblans choses; et  est ordeneiz des lou chief jusc’as piez, et  des formes des estrumens.</p>
<p>Ainsois que  nos nos remembriens de l’uevre, il covient que  je die la qualiteit de l’aide et  dou nuisement de chescune complexion. Je dis que li qualiteis de l’aide, et  dou <pb n="2ra"/> nuisement, est li plus longe parole et  subtilz science et  li secrez reponus; et  de ceu parlerent li plusors des saiges, et  s’acorderent a ceu; et  me soffisent poc lor paroles, car je redous la longesce. <pc>¶</pc>  Je dis que  cautere aide universement a toute complexion ou il a matiere, fuer que <num>.ij.</num> complexions: c’est a savoir complexion chaude sens matere, et complexion seche sens matere. <pc>¶</pc>  En complexion chaude et  seche ensamble matiere, deviserent aucun et  dirent que cautere i est grans aide; et  li autre dirent le contraire: que  cautere ne vaut a maladie que  vient de chalor et  de sechour. Car li nature dou feu si est chaude, et  ne doit mie estre cureiz de chaude maladie par  chalor, ne per sechour; et  dist cil qui dist lou contraire que  cautere fait grant aide a maladie chaude et  seche que vient en cors des homes. Car quant tu comperes le cors de l’ome et  sa moistor a la complexion dou feu, tu trueves le cors froit. Et je m’acorde a ceste parole. Car je l’ai troveit aucune fois per experiment. Et toute voie, ne s’en entremette mie fuers  que  cil qui  l’a esproveit, et  qui conoit par  lonc usaige le chapistre des cauteres, et  la diversiteit des complexions des homes, et  les dispositions et  les causes de lor maladies, et  les sorvenues et  l’espaice dou tens; des autres complexions <pb n="2rb"/> n’avons nos mie paour, meismement em maladies froides et  moistes. <pc>¶</pc>  Et tuit li mire s’asemblerent et  s’acorderent  au cautere. <pc>¶</pc>Et sachiez, filz, que cautere ensamble feu si est des secrez des cures, et  de plus grant bonteit que cautere de medicine ardant. Car li feus est simples, et  ne vient mie fuers que  au membre qui est cuis, et  ne nuit a autre membre se poc nom. Les medicines ardans vienent de membre a autre en aloignant, et  font venir au membre maladies de grief sanation; et  par  aventure ocit lou malaide <pc>¶</pc>  Li feus por sa hautece et  por la bonteit de sa substance ne fait mie ceu, s’il n’i a superfluiteit. Et ceu vos ai je troveit par  experiment et  par  la longesce dou servise et  de l’estude que  j’ai mis en l’art, et  esteit sus la verteit des choses; et  por ceu je m’escuse de la longesce de la parole, car il ne me plait mie que  je vos oste le secreit qui  est reponus ou feu, et  la qualiteit de l’uevre, coment il deboute les maladies des cors, si com  li philosophe le dit en demostrant; or le recevez en vos pensees. Et sachiez, fil, que  il s’acorderent en quel tens doient estre faites les cauteres, et  eslirent prientens. <pc>¶</pc>  Et je dis que  cautere est covenable en tous tens, por ceu que  li nuisemens sorvenans est desoz mis par  l’aide dou cautere; et  meismement se li cauteres est <pb n="2va"/> por dolors necessaires fors et  hastans que ne puent atendre le tens que plus grans malice ne veigne au membre. Et n’i pensez onques, chier fil, si com  font li fol mire; car a la maladie qui est sanee par  cautere n’a point de revenue; et  il le dient ensi; mais il n’est mie si com  il cuident, por ce que  cauteres nen est que medicine qui mue la complexion, et  seche les humors que  sont cause de la dolor, et  vaut mues que  medicine por le hastement de sa valor, et por la vertut de son oevre et  de sa signorie. <pc>¶</pc>  Et possans chose est que  li maladie viegne aucune fois selonc la complexion dou malaide et  lou leu de la maladie et  sa vertut; et  sont assemblees en lui les superfluitez par  l’aquisition des viandes et  des semblans choses, se ce n’est cauteres administrez em leu ou il ait poc de superfluitez et  de moistor, si com  cauteres de dens por la dolor, et les semblans choses, et  teil dolor ne revient mie; mais ce avient poc. Et mout de gens n’entendent mie por coi cauteres est apelez li derriens de medecine, et  c’est voir; mais il ne croient mie que  cauteres vaille aprés medicine, mais lor ententions est fause, et  est cauteres li derriens de medicine por  ceu que  quant nos aministrons manieres de cures en aucune maladie et  elles ne valent, adonc administrons nos le cautere, et  il vaut. <pc>¶</pc> Adonques <pb n="2vb"/> apert bien que cauteres est li derriens de medicine, ne mie selonc l’entention des folz mires. <pc>¶</pc>  Li ancien dirent que cauteres d’estrument d’or est muedres que de fer, et  ne dirent ceu fuers que  por la qualiteit de l’or et  por la hautece de sa substance; et  dirent que  li leus de cautere ne fait mie porriture, mais ceu n’est mie voir car je l’ai esprovei, et  ai troveit que  c’est voir en aucuns homes; et  cauteres d’or vaut mues que  de fer, si com  il lou dirent. Et toutevoie quant tu chaufes estrument d’or, tu ne seis mie quant il est chaus par la color de l’or, et  s’est tantost refroidiez; et  s’on le chaufe trop; si font au feu; et  ensi i a assez d’empechement. Et por ce usons nos de cautere de feir que  nos l’avons mues apparilliet a nostre oevre. <pc>¶</pc>  Or vos ai ordeneit cest chapitre des lou chief jusc’a piez, por ceu que  li voie soit plus  legiere a trover.</p></div>
<div n="I">

<div n="I.1">
<head> dou cautere olivaire</head>
<p>Cist cauteres vaut a moistor et  a froidor sus lou cerveil, et  en i a dous c’on  fait par  la cause d’une maladie qui est apelee «soda», et  par  la cause de maintes humors qui dessendent dou chief as eulz, et  as oreilles, et por multitude de songes et dolor de dens et dolor de gorge, et  meismement a toutes maladies qui  vienent de froidor si com  paralisie et sode et  apoplexie et  semblans maladies. Li forme de cest cautere si est que  li malaides soit <w>es<pb n="3ra"/>purgiez</w> par  medicine solutive mondifiant le chief <num>.iij.</num> nuis ou <num>.iiij.</num>, selonc ceu que  li vertus et  li eaige et  li acostumance dou malaide le puet soffrir; et  puis fai rere lou chief dou malaide. <pc>¶</pc>  Et puis le fai seoir croisiet entre tes mains, et  mettre ses mains sor som peis; aprés met la racine de ta palme sus la racine de son neis entre ses <num>.ij.</num> eulz; et  lai ou venra tes dois moiens, si saigne d’enche puis eschaufe le cautere qui  est apelé «olivare», de coi ci est li forme:</p>
<!--[illustration]-->
<p>Et le met sor le leu signiet d’encre, et  fai en dessendant et  en estraignant ta main poc et  poc en trestornant; puis lieve ta main isnelement, et rewarde le leu se tu vois l’os <num>.i.</num> sol petit; et  se tu ne lou vois, si rencomence le cautere tant que  tu voies l’os si com  je lou t’ai dit; aprés pren <num>.i.</num> poc de seil, et  met en awe et  molle coton  dedens, et  met sor le leu, et  li laisse <num>.iij.</num> jors; aprés met sus cotun  moilliet en burre; et  laisse sus tant que li eschaudure soit ostee; aprés cure la plaie de l’oignement qui  est apelez «tetrafarmaçon», tant qu’il soit sanez. Et se dirent li ancien, que  quant plus demoure overte li plaie, plus s’espurge; et  por ce si aide mues. <pc>//</pc> Et  dirent aucun  de ces que  on doit tant lassier <pb n="3rb"/> le cautere que  partie de l’os soit arse, et  puis rese on ceu qui est ars de l’os, et soit curez. <pc>¶</pc>  Et dient li autre c’on  doit le cautere tant lassier sus, et  bouter si fort c’on  abaite de l’os ausi large comme <num>.i.</num> vertoil que  les femmes mettent en lor fusez por ceu que  les humors issent mues hors; et  doit on lassier la plaie longement overte; aprés le doit on curer et  sodeir. <pc>¶</pc>  Et ces <num>.ij.</num> manieres de cauteres ne me semblent mie estre bones dou tout en tout, fuers qu’en aucuns homes ou il ait voie de paor; et  mues me semble que je lou doie laissier; car li chiés li est afoiblis par  les solutions continuees de nature, si com  nos le tesmoignons ens autres membres; et  meisme quant li chiés dou malaide est foibles par  nature, et  li premiere semblance de cautere est plus salve et muedre por moi, et de celi use je oevre en donques emsamble salut.</p></div>
<div n="I.2">
<head> de l’anciainne dolor dou chief </head>
<p>Quant en tout le chief vient dolor croniques, et  dure longement, si doit user li malaides yeris et  pilules qui  sont apelees «cochie», et  d’espurgement de chief et  d’oiles et  d’emplastres; et  s’on li fait le cautere que  nos avons devant dit, et  il ne vaut. Pren warde se li chiés dou malade est de fort nature, et  qu’il ne soit trop froit; adonques le cauterize desoz celui cautere <pb n="3va"/> un poc que nos avons dit desus. Aprés fai cautere sus chescune corne dou chief jusc’a l’os, si com  devant avons dit, et  fai <num>.i.</num> cautere ou leu qui est apelez «vasselz»; et  est <num>.i.</num> leus en coi on met ventouses; et  alige ta main  si que  tu ne voises mie jusc’a l’os: li malaides sent trop plus grant dolor en cest cautere que as autres, et  je em parlerai aillors; et  covient que li cauteres des cornes soient plus subtis que cil dont on cautere la moieneteit dou chief, et c’est li forme:</p>
<!--[illustration]--></div>
<div n="I.3">
<head> dou cautere dou chief</head>
<p>Quant en une partie dou chief vient dolor sodaine, et  est estendue li maladie jusc’a l’oil, et  li chiés est espurgiez par  medicines mondifians, et  on a fait les autres cures que  j’ai dit en la division des maladies, et  tout ceu ne profite mie: adonques li fai cauteres selonc <num>.ij.</num> manieres, c’est a savoir de medicine ague et  de feir. <pc>¶</pc>  Li cauteres de medicine ague si est que  tu preignes une doce d’alz, et oste l’escorce et  le recope <num>.i.</num> poc as <num>.ij.</num> chiés, et  puis fent la temple ou li dolor tient en teil maniere que  tu puisses reponre la doce d’alz desoz le cuir; et  quant elle sera reponuee  si le lie et  l’estraint bien et  le laisse ensi <num>.xij.</num> houres; et  puis le deslie et  trait fuers la doce d’ail, et  laisse la plaie ensi <num>.ij.</num> jors ou <num>.iij.</num>; puis met sus cotun  <pb n="3vb"/> plongiet en burre tant que  porreture en isse. Aprés le cure d’oignement tant qu’il soit sanez; et  se tu vues si fai ceu d’aucunes medicines comburans que j’ai escrites ou dozime traitier des medicines comburans. Li cautere de fer si est selonc ceste meniere. Chaufe le cautere de coi ci est li forme:</p>
<!--[illustration]-->
<p>Et est apelez «clos» por ceu que li chief est fait a la forme d’un clo ou il ait <num>.i.</num> poc de corbeure, et  em mileu a une petite apparance; et  le met sor le leu dolorous, et  tien ta main et  trestorne le feir un poc legierement, tant que li moitiez de l’espés dou keur soit arse; et  lieve ta main que  li artere n’arde, que est defuers, et  decorre habundance de sanc. Aprés met coton en awe de seil, et  met sor le leu par  <num>.iij.</num> jors; puis i met coton moilliet em burre, et puis cure le leu d’oignement tant qu’il soit sanez; et  se tu vuelz cauterize ceste emigraine avec le cautere qui est  apelez «cultellare», a tout la pointe, et  te garde de coper l’artere en ceste emigraine qui n’est mie anciaine.</p></div>
<div n="I.4">
<head> de emigraine</head>
<p>Quant tu cures emigraine si com  nos avons devant dit en divisions des maladies, et  ne profite mie, et  vois que  li cauteres devant  dis de la medicine et  dou fer ne li soffit mie, adonques covient il que tu eschaufes le <w>cau<pb n="4ra"/>tere</w> qui est apelez «cultellare» tant qu’il soit blans; et  seigne ainsois sor le leu doillant une ligne de demi doi de lonc, et  oste ta main  une fois, et  l’estrain  que tu ne coper l’artere et  que  ne viegnes jusc’a l’os; et  te warde de la mandibule que  muet quant on menjut, et  li ners n’ait regart que  la muet et  que  spasmus ne veigne a malaide, et  te warde de <w><supplied>de</supplied>correment</w>  de sanc de l’artere quant elle sera copee, ou copement ait grant paour et  meismement a celui que ne s’i conoit, et qui n’est estudians et  esprovez; et  laisse l’uevre em mi voie; mais je vos dirai coment on restainche sanc quant li artere est copee, et  je vos mostrerai a leu ou il afiert en cest livre. <pc>¶</pc>  Et se tu vois que  cist cauteres ne soffise mie a la <w>ma<supplied>la</supplied>die</w>, et  li malaides est soffrans, cauterize le enmi le chief ausi com  nos avons dit, et  cure la plaie tant qu’elle soit sanee; et  se tu vues, aministre le cautere que  nos avons dit ou chapistre de l’estraction de l’artere, avec le cautere qui  ait <num>.ij.</num> coutelz; et  est cist cauteres millors de celui et  plus aidans.</p></div>
<div n="I.5">
<head> de la dolor des oreilles de part froidor</head>
<p>Quant en l’oreille vient dolor de froit, et  on i a ovreit de medicines solutives et  des autres cures que  nos avons dit en la division, et  li dolors ne se muet, adonques eschaufe cest cautere qui  est apelez «poins», de coi ci est li forme:</p>
<!--[illustration]-->
<p>Aprés pointoie tout entor l’oreille <pb n="4rb"/> malaide, ou entor les <num>.ij.</num> se la dolor tient en ambedous, et  t’esloigne un poc ensus de la racine de l’oreille puis que  tu as signiet le leu d’enche; et  ait <num>.x.</num> poins entor chescune oreille; aprés cure le leu tant qu’il soit sanez.</p></div>
<div n="I.6">
<head> de la torture de la bouche </head>
<p>Torture qui doit estre curee par  cautere nen  est fuers que  de celles que  muevent de fleume, si com  nos avons dit en divisions des maladie; et  ne faire point de cautere as <w>semblance<supplied>s</supplied></w> que  vienent de sechor et  de spame de ners. Quant  tu cures ceste semblance de torture qui  muet de fleume d’ydres et  d’espurgemens de chief et  de gargarisme, et  ceu ne vaut, adonc  covient que tu cauterizes le malaide de <num>.iij.</num> cauteres: l’une en la racine de l’oreille, et  l’autre un poc defuers la temple, et  le tier en l’ajostement des <num>.ij.</num> levres; et  met le cautere en la partie qui apert saine, et  li fai cautere endroit le chief de l’oreille desus un poc desoz la corne dou chief, et  un autre en la temple ausi longe com  uns poce; et  laisse le cautere tant sus que  li moitiez dou keur soit arse; et  c’est li forme dou cautere:</p>
<!--[illustration]-->
<p>Et est li semblance dou cutellaire que nos avons mise devant, mais il est un poc plus subtilz et  covient que  li coutelz soit un poc plus gros; aprés cure lou leu si com  j’ai devant dit, tant qu’il soit sanez. <pb n="4va"/> </p>
<p>Quant apoplexie est ancieinne et  tu la cures ensi com  nos avons dit, et  il ne profite mie, et  li malaides n’ait fievre, adonques li fai <num>.iiij.</num> cauteres: <num>.ij.</num> sus les <num>.ij.</num> cornes dou chief, et  <num>.i.</num> emmi le chief, et  <num>.i.</num> ou leu qui  est apelez «vasselz» si com  nos avons devant dit, et  lou derrien cautere sus la bouche de l’estomac; et  soit curez si com  nos avons dit devant.</p></div>
<div n="I.7">
<head> de litargie </head>
<p>A  cest maladie covient doner au malaide yeres grans et  pilules mondifians le cerveil; aprés reis lou chief dou malaide tout, et  li met sus l’occipite l’emplaustre de sinapi qui est escrit ou traitier des emplastres; et  c’est li maniere dou cautere: si lou fai si com  j’ai dit. S’il est sanez ensi, boin est; et  s’il ne l’est, se li fai <num>.iij.</num> cauteres des emmi le chief en dessendant jusc’a col, et  ait d’espaice entre chescun cautere <num>.i.</num> doi de gros; et  le cure si com  les autres, et  se tu i vues ajoster, et  li malaides est soffrans, se li fai <num>.i.</num> cautere en mileu; et  se mestiers est, <num>.ij.</num> autres sus les <num>.ij.</num> cornes, et  le cure tant qu’il soit sanez; et  soit li cauteres qui est apelez «olivare», si com  j’ai devant dit.</p></div>
<div n="I.8">
<head> de la froidor dou chief </head>
<p>Il  covient que  li chief soit mundifiez de yeres et  de ceu que  nos avons devant dit; aprés reis le chief dou malaide, puis li fai cautere emmi le chief et  sus chescune corne, et  <num>.i.</num> derrier et  <num>.iij.</num> <pb n="4vb"/> sus l’espinee dou col; et  se tu en as plus mestier, et  li cors est moiste et  li malaides est soffrans, et  li maladie est fors, se li fai <num>.iiij.</num> cauteres sus l’espinee dou dos; et  li laisse tant que  li plus dou keur soit ars, et  lieve ta main; aprés  le cure tant qu’il soit sanez, et  soit li cauteres qui est apelez «olivare» que  nos avons devant dit.</p></div>
<div n="I.9">
<head>  de l’epilempsie </head>
<p>Li epilentiques ne doit useir de cautere fuers que cil qui est fleumatique, et  covient premier mondifier le cerveil de yeres et  d’autres cures que  nos avons dites en la division quant li malaides est grans et  soffrans de penre medicine. <pc>¶</pc>  Et se c’est uns enfes qui ne lou puisse soffrir, se  li fai gargarisme et  mastication mondifiant le cerveil sovent avec bones viandes; aprés li reis lou chief em mileu, et  i fai <num>.i.</num> cautere selonc ce que  nos avons dit devant, et  <num>.i.</num> cautere sus lou vassel, et  sus chescune corne; et  se li malaides est fors et  soffrans, se li fai cauteres si com  j’ai dit a celui qui ait paralisie et  mollification de cors, sus l’espinee dou dos et  dou col, et  soit li cauteres olivier selonc la maniere que  j’ai dit. Se li malaides est enfes, se li fai <num>.i.</num> cautere subtil selonc ceste maniere:</p>
<!--[illustration]-->
<p>Quant par  la cause de melancolie sunt les superfluitez <pb n="5ra"/> ou les moistors corrumpues et  fleume grosse, adonques lou cauterize de teils cauteres com  nos avons dit a celui qui ait paralisie. <pc>¶</pc>  Et se par  la cause de melancolie est li superfluitez declinans a melancolie, et  est li cors dou malaide moistes, adonc li done a boivre chose par  coi li cervelz soit mundifiez, selonc ceu qu’il est devant en la division. Aprés reis lou chief dou malaide; aprés fai <num>.i.</num> torteil de lin bien fait, ausi com  <num>.i.</num> cercle, si le met emmi le chief; et  li malaides sié croisiez, et  soit bien tenus de toutes pars; aprés presente le linement, et  vaut mues de burre de berbis ancien; et  lou chaufe a feu tempreement, si que  li dois s’on li boute le puisse soffrir; aprés vuide le cercle par  dedens emmi le chief, et  lou laisse refroidier; et  fai ce a malaide chescune semaine une fois avec autre governement boin,  tant qu’il soit sanez. <pc>¶</pc>  Ou se tu vues cauterize lou en faisant poins plusors a tot le cautere. Ceste maniere de cautere amoistit le cerveil igaument; et  puis met sus coton moilliet en burre et en graisse de geline.</p></div>
<div n="I.10">
<head> de l’awe des eulz</head>
<p>Quant awe vient premierement as eulz par  les signes que  j’ai dit en la division, adonques  encomence et  done boivre au malaide chose mundifiant le chief, et  le warde de toutes moistors, et  lou fai suer ou bain plusors fois a jeun. Aprés <pb n="5rb"/> li comande a rere son chief, et  li fai cautere emmi le chief, et  li fai <num>.ij.</num> cauteres sus les <num>.ij.</num> temples se li dessendemens de l’awe est as <num>.ij.</num> eulz ensamble, ou en <num>.i.</num> se li dessendemens est en <num>.i.</num>; et  cope a tout le cautere toutes les voines et  les arteres que  sont desoz le keur, et  soient li cautere lonc selon lou large de la temple; et  te warde de decorrement de sanc, et  se tu vois trop de sanc issir, si li estainche de teil pooir com  tu as. Et je t’enseignerai en l’estraction des arteres et  a l’incision la cautele coment tu l’estencheras; et  aucune fois fait on cautere ou hatereil desoz les <num>.ij.</num> os derrier.</p></div>
<div n="I.11">
<head> dou cors des larmes </head>
<p>Quant les larmes des eulz sont ancienes et  acostumees et  sont sus les voines, ou delez les arteres que  sont en l’aparance dou chief defors; et  on voit que  c’est des superfluitez froides fleumatiques, adonques  li fai le cautere que  j’ai dit en l’encomencement de l’awe dessendant as eulz: <num>.i.</num> cautere emmi le chief, et  <num>.ij.</num> cauteres sus les <num>.ij.</num> temples, et  <num>.ij.</num> cauteres ou haiterel desoz les <num>.ij.</num> os; et  s’il i  a besoigne plus, si le cauterize saigement desus le sorcil a tout <num>.i.</num> petit cautere.</p></div>
<div n="I.12">
<head> dou cors des larmes par  dedens les eulz </head>
<p>Quant tu le medicines selonc ceu que  nos avons dit en la division, et  il ne profite mie, adonques done a boivre a malaide <num>.iij.</num> nuis cochies; aprés li reis le chief, <pb n="5va"/> et li fai cautere ou mileu dou cautere olivaire; et  fai <num>.ij.</num> cauteres dou cautere qui est apelez «clavilis» sus les <num>.ij.</num> sorcis, un poc desoz les chevous; et  te warde de l’artere que tu ne la coper. Et  c’est li forme dou cautere qui est apelez «clavilis»:</p>
<!--[illustration]-->
<p>Quant li papiere de l’oil est mollifie de maladie et  de moistor, adonques la cautarize de cest cautere qui est apelez «olivare». de coi ci est li forme:</p>
<!--[illustration]-->
<p>Et se tu vues si fai <num>.ij.</num> cauteres sus les <num>.ij.</num> sorcis ausi lons com  li sorcilz sont; et  n’i lassiez mie la main fors que  tant que  li tierce partie de la papiere soit arse, selonc la maniere que  j’ai dit.</p></div>
<div n="I.13">
<head> dou poil qui  point l’oil </head>
<p>Aucune fois avient que  li poil des oilz sont convertit au pardedens, et  poignent l’oil, et  i fait on cauteres selonc <num>.ij.</num> manieres: c’est a savoir de feu, ou de medicine ardant. Ou cautere de feu comande au malaide qu’il laisse les poilz tant qu’il soient lons et  igals; et  s’il le poignent a lor nassance, se li estraint les eulz qu’il ne se muevent tant qu’il naissent. <pc>¶</pc>  Quant il naissent et  i sont igalz, adonques met le malaide en ton sain; aprés seigne sus la papiere des eulz une figure que  soit ausi com  li fuelle dou mirte, et  soit li <pb n="5vb"/> comencemens dou signe delez les poilz; puis i met coton moilliet en glaire d’uef et  muscillaige de <w>p<supplied>er</supplied>sillion</w> sus l’oil, puis eschaufe le cautere de coi ci est li forme:</p>
<!--[illustration]-->
<p>Aprés cauterize sus la figure que tu as signiet poc et  poc mout de fois, que  li keurs soit ars lai endroit; et  li signes de la santeit de l’uevre est que  tu voies la papiere retraite, et  les poilz levez a la pointure de l’oil; adonques lieve ta main, et  laisse ensi <num>.iij.</num> jors, puis i met coton moilliet en burre tant que li eschaudure soit ostee; aprés le cure d’oignement tant qu’il soit sanez. Et  se aprés ceu vienent li poilz, et  li papiere est mollifie adonques rencomence le cautere sus cel leu meisme, si com  tu as fait premiers; et  se li poil sont defuer, si le cauterize tant que  li papiere soit levee a son leu natureil, et  soit igals, et  ne poignent mie li poil l’oil. <pc>¶</pc>  Li cauteres de medicine ardant est que tu comandes  au malaide qu’il laisse les poilz tant qu’il  soient grans et  igalz, puis fai de parchemin la forme de la foille de mirte; puis pren de savon fransois et  de vive chalz, de chescun  une .З., et  broie ensamble bien; et  le fai hastanment, si qu’il ne refroide, puis en espant sus la forme que  tu es  fait sicom  la foille dou mirte, et  met sus la papiere des eulz; et  <pb n="6ra"/> se li maladie tient en <num>.i.</num> oil soulement, si doit on ovrer en <num>.i.</num>, et  se en ambedous ausi; et  met desoz l’oil coton  moilliet en abin d’uef; et  li chiés dou malaide soit en  ton sain et  met ton doi mostrant sus la medicine, et  presse <num>.i.</num> poc et  lou muef toutes les fois que  li malaide sent mordication de la medicine, car il sent mordication ausi com  de feu. Quant  tu as ceu fait longement, si oste la medicine a ton doit. <pc>¶</pc>  Et quant li mordication sera passee, si leve le leu d’awe, et  rewarde se tu vois la papiere levee ausi com  s’ele estoit levee par constraignement de feu ou par  incision; et  s’il est ensi, si est bien. Se ceu non, si remet encor de la medicine sus lou leu ou li medicine n’ait ovreit, tant que  tes ovraiges soit igalz, et  tes eulz mis a point; puis met sus coton moilliet en burre tant que  li keurs ars soit cheus, aprés cure le leu de l’oignement qui est apelez «dyafenis» et  d’autre, tant qu’il soit sanez. <pc>¶</pc>  Et se t’est mestier que tu te warde bien  a ton  ovraige par  grant warde qu’il ne chiece point de la medicine as eulz. <pc>¶</pc>  Et se li papiere devient mole aprés, et  li poil poignent en l’oil, si recomence la medicine sus celui leu qui est mollifiez de la papiere proprement, ensi com  tu as fait devant; aprés le cure tant qu’il soit sanez; et  c’est li forme de la fuelle dou mirte:</p>
<!--[illustration entourée de texte]-->
<p>Et saichés que  li eul des homes sont divers en <pb n="6rb"/> grandor et  en petitece, et  selonc ceu soit tes constraignemens; et  ne soit mie reponue li droite voie a celui cui est li estude de cest art.</p></div>
<div n="I.14">
<head> de la cure de fistule par  cautere </head>
<p>Quant tu cures fistule si com  nos avons dit en divisions des maladies, et  tes cures ne profitent mie, adonques covient il que tu li fais cautere selonc ceste maniere. Comande au malaide qu’il mette son chief en ton  sain; et  teigne li menistres son chief entre tes mains en teil maniere qu’il ne se mueve, ne ne demoinne son chief; aprés met coton  moilliet en abin d’uef ou en jus de <w>p<supplied>er</supplied>sillion</w> sus l’oil; aprés chaufe le cautere qui est teilz: et  est chevez au chief si com  li forme d’une penne de vouteul, ensamble la queil soit li cautere; se tu vues, si soit apointé des l’un chief dusc’a l’autre, et  se tu vues, si soit ausi com  une tente; mais toutevoie, cist qui est chevez vaut mues por ton  ovraige. Aprés  presse la fistule s’ele est overte, et  en trai la porriture, et  la seche; et  s’ele est close, si la oevre, et  trai fuers la bowe; aprés met sus le cautere chaut forment, et  tien ta main  au cautere a la partie dou neif ensus de l’oil, que  ta mains ne faice folie; et  met le cautere en la graisse de l’oil, et  la corromp. Se tu viens au comencement dou cautere jusc’a l’os, si serait bien. Se ceu non, si rencomence le cautere encor une fois,<pb n="6va"/> et  autre se tu en as mestier, et  le laisse <num>.iij.</num> jors; aprés i met sus coton  moilliet en burre, et  lou cure de l’oignement desiccatif tant qu’il soit sanez, et  se <num>.xl.</num> jors passent qu’il ne soit sanez, si met sus medicine ague corrosive tant que  li os soit descovers; et  lou reis selonc ceu que  il venrait en son chapistre. Et  i a une maniere de cautere de fistule que  aucun  des anciens dirent. Entens a fistule, et  fens le leu; aprés met en la fendure <num>.i.</num> camahan subtil de coi ci est li forme:</p>
<!--[illustration]-->
<p>et  i font a la quantiteit d’une .З. de plonc; et  tien ta main ou camahan  <w>ferme<supplied>me</supplied>nt</w>, et  ne se mueve li malaides nes  point, que  li plons fondus ne corre a son oil; et  covient c’on  mette sus l’oil a malaide coton  moilliet en abin d’uefz  ou en awe: li plonc si art lou leu de fistule, et  lou saine per mervillouse saniteit. Et se li fistule est sanee per le cautere que  nos avons dit, c’est boin. Se ce non, si covient aministrer pertus au neif, et  ramener la fistule au cors dou neif selonc ceu qu’il covient en som propre leu.</p></div>
<div n="I.15">
<head> des crevaices en levres </head>
<p>Mout de fois avienent crevaices en levres que  sont apelees «poil», et  meismement en  levres des enfans. Quant  tu cures ces crevaices de ceu que  nos avons dit en divisions, et  li cure ne profite, adonques <pb n="6vb"/> eschaufe <num>.i.</num> petit cautere cultellaire selonc ceste forme:</p>
<!--[illustration]-->
<p>Et le met hastanment en celles crevaices tant qu’il viegne jusc’a font; aprés cure le leu de cerote tant qu’il soit sanez.</p></div>
<div n="I.16">
<head> de l’aposteme de la goule </head>
<p>Quant apostume vient en la racine de la goule ou en l’uve, ou ou palais, ou as racines des dens, aprés fait porriture et ront et  est enveillis et  devient fistule; et  tu le cures si com  nos avons dit en divisions, et  il ne profite mie: adonques covient il que tu aies <num>.i.</num> cautere selonc la quantiteit de la fistule; aprés le bote ou pertus de la fistule, et  tien ta main  tant que  li fer chaus viegne au font de li, et  ou derrien leu; et  fai ensi une fois ou <num>.ij.</num>, aprés le cure de ce que  nos avons dit en cures, tant qu’il soit sanez; et  s’il est curez ensi, c’est boin; et  se ceu non, si  covient  descovrir le leu et  oster l’os corrumput, selonc ceu que  vos le troverez en son chapistre.</p></div>
<div n="I.17">
<head> dou movement des dens</head>
<p>Quant les gencives sont mollifies par  moistor et  les dens muevent, et  tu le cures per medicines et  ceu ne vaut, adonc met le chief dou malaide en ton  sain; aprés eschaufe le cautere dont li forme venra ci aprés en teil maniere que tu mettes une cainne sor le dent; <pb n="7ra"/> et  met dedens le cautere chaut hastanment, et  tien tant ta main  que  li malaides sente la chalor venant a la racine dou dent; aprés lieve ta main et  rencomence le cautere selonc ta volenteit; aprés emplisse li malaides sa bouche d’awe salee, et  la teigne une houre et  raiche fuers. <pc>¶</pc>  Et en teil maniere li dens qui estoit movans si est confermez, et  li gencive mollifie restrainte, et  li moistors corrumpue sechie.</p></div>
<div n="I.18">
<head> de la dolor des dens </head>
<p>Quant dolor de dens vient por froidor, ou il i a froidor ou veir, et  les cures de medicine ne valent, adonc i ait mestier <supplied>de</supplied> cautere selonc <num>.ij.</num> manieres: et  cautere de burre et  cautere de feu. <pc>¶</pc>  Cautere de burre si est telz que tu preignes burre de vaiche, et  le bout en une cuillier de fer ou d’arain; aprés pren coton et  envolope sus la pointe d’une tente, et  la moille en burre bulit, et  met sus le dent dolant hastanment et  tien tant qu’il soit refroidiez; et  ensi fai sovent tant que sa vertus viegne a la racine de la dent, et  se tu vues si moille laine et  coton  en burre froit, et  met sus le dent doillant, et  met sus <num>.i.</num> fer chaut tant que  li feus viegne au chevement dou dent. <pc>¶</pc>  Li cauteres ensamble feu si est telz que  tu preignes uns cainne de fer ou d’arain, et  soit grosse si que  li feus ne viegne a la bouche dou <pb n="7rb"/> malaide; aprés chaufe le cautere, de coi li forme venra ci aprés, et  le met sus le dent et  tien ta main  tant que  li cauteres soit refroidiez; fai ceu sovent, car li dolor sera ostee celui jor meisme ou l’endemain. Et covient que  li malaides emplisse sa bouche de boin  burre en l’empressement de cel cautere, et  puis le raiche fuer; et  c’est li forme dou cautere:</p>
<!--[illustration]-->
<p>Et fai cautere dou queil chief que  tu voudras, et  selonc ceu que  tu as pooir; et  c’est li forme de la caine:</p>
<!--[illustration]--></div>
<div n="I.19">
<head> des scrophules </head>
<p>Quant les scrophules sont de fleume et  de moistors froides, et  ne sont obeissans a digestion par  medicines, adonques eschaufe le cautere cheveit de coi ci aprés vient li forme, et  ait ij. aovertures por les fumees a issir au cautere de l’autre partie; et  met le cautere chaut sus l’apostume une fois, ou <num>.ij.</num> se mestier  est, tant qu’il viegne au font de l’apostume; et se li apostume est petis si met cautere selonc la quantiteit de l’apostume, et  le laisse ensi <num>.iij.</num> jors; et  met sus coton  moilliet em burre tant que  li arsure soit ostee; aprés cure le leu d’oignemens et  de tentes tant qu’il  soit sanez. Li  forme de la cainne:</p>
<!--[illustration]-->
<p><pb n="7va"/> Quant les moistors vainquent sus les chenals dou pormon, et  meismement quant ce vient de froide complexion, adonc covient que  li malaides soit voidiez premiers par  medicines solutives; aprés li fai cautere a la racine de la gorge, et  te garde que  tu ne venir mie jusc’a la gorge, et  n’ardre dou keur mais c’un poc. Aprés  li fai <num>.i.</num> autre cautere a la jointure dou col au chief de l’espinee, et  soit li cauteres qui  est apelez «clavile» de coi nos avons la forme devant; et  cure le leu si com  nos avons devant dit tant qu’il soit sanez.</p></div>
<div n="I.20">
<head> de la toust </head>
<p>Quant tous et  maladie de pormon  sont de moistors froides, et  li malaides nen  ait fievre ne sechor, et  est li maladie anciaine, se li fai ij cauteres sus la forcele en leus vuis; et  <num>.i.</num> autre cautere emmi le pis entre <num>.ij.</num> mameles; et  soit li cauteres qui est apelez «clavile» selonc la forme qui est devant dite. <pc>¶</pc>  Et se tu vues, fai cautere en poignant a tot le cautere qui est apelez «poins» de coi li forme est ci devant en la maladie des oreilles; et  soient li poins jusc’a <num>.xxx.</num>, ou enqui entor. Aprés  cure le leu selonc ceu qui est devant dit, et  soit li cauteres a <num>.iij.</num> rains selonc ceste forme:</p>
<!--[illustration]-->
<p>Et por ceu sont li cautere plus  legier, por ceu que tu en fais <pb n="7vb"/> <num>.iij.</num> a cop.</p></div>
<div n="I.21">
<head> de la dislocation de l’ajutoire </head>
<p>Quant li chiés de l’ajutoire est desaloiez par  cause de moistor, et  on le remet a leu, et  il n’i puet demorer ains revient adés et  desalue par  petit movement qui avient, si com  nos avons esproveit, adonques covient il que tu ramoinnes la dislocation premierement. Aprés soit sovinez li malaides sus son dos et  sus son costeit; aprés lieve le keur qui est dedens le titillite as dois de ta main  senestre; et  se li jointure est desaluee dedens, si eschaufe le cautere qui a <num>.ij.</num> ners douqueil ci est li forme:</p>
<!--[illustration]-->
<p>et  cauterize lou keur tant qu’il le perce jusc’a costeit, et  venrait li fugure  dou cautere ensamble <num>.iiij.</num> cauteres; et  por ceu est faite cautere avec le cautere qui a <num>.iij.</num> ners, por coi li figure de cauterization sunt sis cauteres; et  sont li nerf selonc la subtiliteit d’une tente et  c’est li forme dou cautere qui a <num>.iij.</num> ners:</p>
<!--[illustration]-->
<p>Et aucune fois est ajostez sus ce <num>.i.</num> nerf por coi il i a <num>.viij.</num> cauteres. Aprés  met sus le cautere porrelz broiez avec seil; aprés fai reposer le malaide, et  ne soit meus li membres par  lonc tens tant qu’il soit bien confortez. Et  s’il est desaloiez desus, liquelz chose avient poc, adonques fait cautere <pb n="8ra"/> sus l’epaisse dou cautere clavile, ou mout de cauteres en poignant. Car li jointure est refermee, et  est ostee li moistor et  est sanez li malaides.</p>
<p>Quant en l’estomac vienent froidures et  mout de moistors tant qu’il l’estraient a sa complexion, et  sont multipliet li catharre a lui, et  es manieres de cures acostumees et  il ne profite mie, adonc covient que  li malaides soit sovinez sus son dos, et  estende ses jambes et  ses mains. De ceu en aprés li fai <num>.iij.</num> cauteres <num>.i.</num> desoz la cuillier dou pis per la quantiteit d’un doi, a tout le cautere clavile, et  <num>.ij.</num> cauteres defuers les <num>.ij.</num> costez tant que  li figure des cauteres soit a <num>.iij.</num> angles, et  ait teil espaice entre l’une et  l’autre qu’elles ne soient jointes ensamble quant elles giteront porriture; et  soient li cautere si parfont qu’il porpreignent les <num>.ij.</num> pars dou keur, et  soit li figure des cauteres selonc ceste forme sens ajostement:</p>
<!--[diagramme à l’intérieur du texte]-->
<p>Et se tu vues cauterize d’un  grant cautere enmi l’estomac selonc ceste forme; et  celui qui avra paour de cest cautere, cauterize en poignant et  seigne sus l’estomac i. point selonc la quantiteit que tu vues d’enche; puis le cauterize a tot le cautere qui est apelez «poins». Aprés  le cure de la cure que  nos avons eut devant, tant qu’il soit sanez.</p>
<p>Quant au foie vient <pb n="8rb"/> dolor de froit et  de moistor et  de grosse ventositeit, tant qu’il est fuer mis de sa complexion natureil per les superfluitez; et  li malaides est curez de ceu que nos avons dit en divisions, et  il ne li profite mie, si covient que  li malaides soit sovinez sus son haitereil; et  signe d’enche <num>.iij.</num> cauteres selonc ceste forme et  ceste figure et  ceste quantiteit sus lou foie, defuer les ypocondres, lai ou li coutes de l’ome vient; et  ait d’espaice entre chaicun  cautere la groissece d’un  doi; et  soient li cautere dou lonc dou cors, et  ne presser mie mout ta main  a tot le cautere; et  soit arse tant soulement li moitiez dou keur, et  soit li malaides drois sus ses piez; et  s’il ne peut, si soit gisans, et  estende ses jambes, et lieve ses brais; et  c’est li forme:</p>
<!--[illustration]-->
<p>Et se ta volentez est,  si cauterize ces cauteres dou cutellaire, se tu es subtilz et  saiges en l’art, et  te warde que tu n’ardes mie tout le keur, car tu feroies sechier tout le cors; et  qu’il ne viegne jusc’a boueil, car li keurs est mout subtilz lai endroit, et  lou saiches por voir.</p>
<p>Quant il a apostume au foie, et  tu vues savoir s’il est en la char dou foie ou en la toile: s’il est en la char, se sent li malaides dolor ne mie trop fort; et  s’il est en la toile, si sent dolor forsenee. <pc>¶</pc>  Et lors quant <pb n="8va"/> ceste cure desoit les mires, si covient que li malaides soit sovinez sus sa teste; et  puis seigne d’enche le leu ou li apostumes est, et  puis chaufe le cautere qui est semblans au rais, de coi ci est li forme:</p>
<!--[illustration]-->
<p>Et cauterize <num>.i.</num> cautere tant que li keurs soit ars, et  viegne jusc’a syphac, tant que li porreture soit toute fuers; aprés la cure selonc la cure des essues tant qu’il soit sanez; et  ne covient mie que  de cest cautere use nuls fuers que  cil qui ait estudieit longement en l’art de medicine, et  par  cui mains cestes maladies ont corrut aucune fois. Adonques  puet il hardiement ovrer, et  toutevoies il me semble que  mues vaut li laissier.</p></div>
<div n="I.22">
<head> dou cautere de pleuresin </head>
<p>Li ancien dirent que on doit faire a pleuresin cauteres de racines d’aristologe, et  en teil maniere: pren une racine d’aristologe longe, la plus grant que  tu poras troveir, et  soit seche, et  soit ausi grosse et  ausi longe comme tes dois; et  la moille en oile, et  l’emprens au feu, et  cauterize <num>.i.</num> cautere entre la forcele et lou col, et  <num>.ij.</num> petis cauteres un poc en dessendant en la partie qui est desoz la barbe; et <num>.ij.</num> cauteres entre la quinte coste et  la sisime, en declinant derrier <pb n="8vb"/> un poc; et  <num>.i.</num> cautere emmi le pis, et <num>.i.</num> autre sus l’estomac, et  <num>.i.</num> entre <num>.ij.</num> espaules, et  <num>.ij.</num> as <num>.ij.</num> costez dou pis defuers le cautere qui est entre <num>.ij.</num> espaules; et  ne presser mie ta main, ains fai apertement ausi com  en odorant. Et dirent aucun  ancien que  aucun  home usent de cautere de feir semblant a <num>.i.</num> raseur, et l’eschaufent et  le mettent entre les costes, tant qu’il vient a cel aposteme; et  saut fuers li dolor, si com  nos avons dit en l’aposteme dou foie. Mais  en cestui ovraige est paour ou li malaides muert maintenant, ou fistule i vient qui ne puet estre sanee.</p></div>
<div n="I.23">
<head> de la mice</head>
<p>Quant tu cures la maladie de la mice de ceu que  nos avons dit as divisions des cures, et  il ne profite mie, adonques i afierent <num>.iij.</num> manieres de cautere que  tuit sont boin. Desquelz li une maniere si est que tu faices <num>.iij.</num> cauteres, ou <num>.iiij.</num>, en lignant selonc la longor de la mice, selonc la figure dou cautere dou foie que  nos avons dit devant; et  n’apresser mie ta main a tout le cautere, et  soit li malaides sovins sor son dos; et  une autre maniere de cautere si est que  tu eschaufe le cautere qui a <num>.ij.</num> ners, si com  nos l’avons mostreit en la dislocation de l’espaule; et  lieve le keur qui est endroit la mice, ou li coutes dou malaide  vient devers senestre, et  soit li elevations dont tu lieves le keur selonc la <pb n="9ra"/>  keur, selonc la longesce dou cors, et  li cautere soient selonc la largesce dou cors. <pc>//</pc> Aprés i boute les <num>.ij.</num> ners enflamez tant que li keurs soit perciez de l’autre part, et  puis trai fuers le cautere, et  ensi en i avra <num>.iiij.</num> Et se tu vues, si cauterize a tot le cautere a <num>.iij.</num> ners. Aprés le cure quant il a geteit porriture par  lonc tens, et  ce vaut mues que  li autre des cures devant dites.</p></div>
<div n="I.24">
<head> de ydropisie </head>
<p>Cautere ne vaut a ydropique, fors c’a la maniere qui est apelee «asclytes». Quant  tu la cures selonc les manieres que  nos avons dit en divisions, et  ta cure ne profite mie, adonques  covient il que tu li faices <num>.iiij.</num> cauteres entor la boude, et  <num>.i.</num> sus l’estomac, et  un sus le foie, et  <num>.i.</num> sus la mice, et  <num>.ij.</num> derrier le dos sus l’espinee, et  <num>.i.</num> endroit le pis; et  soit li cauteres bien pres de l’espés dou keur. Aprés  laisse le cautere aovert por giter  porriture lonc tens, et  ne lassier mie la cure dou malaide aprés le cautere; et  sanation se hasterait, et  seront ensamble les <num>.ij.</num> ententions avec l’aide de Deu. Li  forme dou cautere por le ventre soit li clavile que  nos avons devant mostreit; et  cil por le dos soit olivaire, selonc ceu qu’il est ci devant mis.</p></div>
<div n="I.25">
<head> de l’enfleure des piez </head>
<p>Quant li piez sont enflez a celui qui est ydropique, et  sont plain  d’awe citrine, il covient que tu cauterizes sus le dos dou piet entre l’auriculaire et  l’anulaire; et  lieve ta main  avec le cautere sens torner. Et <pb n="9rb"/> n’entrer mie trop  em parfont, ensi sarrait fuers li awe citrine, et  soit li cauteres selonc cest forme:</p>
<!--[illustration]-->
<p>Aprés fai sus <num>.ij.</num> jambes <num>.ij.</num> cauteres en chescune jambe a la pointe dou cutellaire; et  soit li cauteres dou lonc, l’un desoz le genoil devant et  l’autre defuers, enmi la jambe; et  laisse les cauteres aovers longement sens curer, que  li awe en isse; aprés le cure des autres cures que  nos avons dit.</p></div>
<div n="I.26">
<head> de la menoison </head>
<p>Quant solution de ventre vient de froidor et  de moistor, tant que  li vertus retentive et  digestive qui est ou stomac et  en l’intestine est afleboie, et  ne puet estre curez par  manieres de cures; et  tu vois le malaide bien soffrant et  de fort vertut, si fai <num>.i.</num> grant cautere sus l’estomac selonc ceu qu’il en a parleit ci devant ou cautere de l’estomac, au cautere circule; et  <num>.iiij.</num> cauteres entor la boude subtilz a tout <num>.i.</num> cautere clavile subtil, et  <num>.ij.</num> cauteres sus les hainches. Et se tu vois les moistors habundans et  le malaide soffrant, se li fai cautere sus le poignil, et  <num>.i.</num> cautere sus chaicun  yle, et  <num>.ij.</num> petis cauteres sus l’estomac delez le grant, car li cure est profitans quant il i a bone aide.</p></div>
<div n="I.27">
<head> de la cure des emorroydes </head>
<p>Quant les emorroydes sont ou fondement, ou une ou plusors, et  sont ancienes et  sont de grosses humors froides et  moistes corrumpues, et  sont <pb n="9va"/> curees si com  nos avons dit en divisions, et  il ne profite mie, si fai cauteres: <num>.iij.</num> sus l’espine dou dos, celi qui est tout defuers desoz almecdate poc et  poc en triangulant, et  <num>.i.</num> cautere desoz la boude. ij. dois; et  se tu penses que ses estomac soit refroidiez, et  li viande ne cuise, et  on voit enfler la faice, adonques li faice on <num>.i.</num> grant cautere sus le stomac,  si com  il est devant dit, et  <num>.i.</num> autre sus le foie, et  i. autre sus la mice a tout le cautere clavile; et  laisse le cautere overt lonc tens. Aprés  cure le leu tant qu’il soit sanez.</p></div>
<div n="I.28">
<head> de la charnositeit qui  est nommee «thelul» </head>
<p>Quant tu copes althelul, si eschaufe le cautere qui  semble <num>.i.</num> raseur, et  puis le met tout embraseit sus cel althelul copeit; et  i laisse tant ta main  que li cauteres viegne a la naissance de la voine, de coi li sans cort; fai ceu une fois ou <num>.ij.</num>, et  s’il i a mout d’althelul, si cauterize chaicun  si com  nos avons dit; aprés les cure d’oignemens profitans tant qu’il soient sanez; et se tu cauterizes d’un  cautere grant sus alchatim, si avra plus  grant aide.</p></div>
<div n="I.29">
<head> de plaie mal curee </head>
<p>Quant li malaides ne puet soffrir tailleure ne overture, que  nos raconterons en son leu, si vient teil maladie que  ne puet estre sanee fuer que  par  cautere. <pc>¶</pc>  Quant a aucun  vient fistule, et  est enveillie et  giete porriture et  moistors corrumpues, si la doies prover a tot une tente subtil, et  garde que tu saiches a tot la tente combien elle a de parfont. Aprés  <pb n="9vb"/> eschaufe le cautere qui semble <num>.i.</num> raseur, et  le boute en la fistule selonc la quantiteit que  li tente i est entrée, et  rencomence lou cautere tant que  cil cors porris et  corrumpus soient ars, une fois, ou <num>.ij.</num> ou <num>.iij.</num>, selonc la quantiteit de som besoing; et  te warde d’ardre lé nerf qui  sunt enqui, et  des grans voinnes. se li fistule vait au cors de la vesie et  a l’intestine, si te warde de ces leus, et  ne faire ceu fuers que en leu charnut, et pense qu’ele n’est mie persans; aprés cure le leu tant qu’il soit sanez, et  se li leus est saielez, et  les matieres sont ostees lonc tens, adonc saiches que li leus est sanez entierement; et  se les matieres ne sont ostees, saiche que  li leus est troez, et  corrumpus li os au font; et  ensi com  un de ces que nos dirons en son leu.</p></div>
<div n="I.30">
<head> de la maladie des reins </head>
<p>Quant dolor de froit vient as rains, et  de grosse ventositeit, et  ne prent talant de femme, adonc covient il que tu li fais cautere sus les rains d’une part et  d’autre au cautere clavile que  nos avons devant dit; et  se nos le cauterizons em mileu, si avra <num>.iij.</num> cauteres en ligne, et  se feront plus grant aide. </p></div>
<div n="I.31">
<head> de la vessie</head>
<p>Quant li vessie est mole et  foible de froit et  de moistor, si que  li malaides retient l’urine, adonc li fai cautere en la partie defuers sus la vessie, la ou encomencent li poil dou poignil, et  <num>.i.</num> a destre et <num>.i.</num> a senestre, et  soit chescuns cauteres si lons com  li nous d’un poce; et  li fais <num>.i.</num> cautere <pb n="10ra"/> defuers le dos, ou <num>.ij.</num> se tu en as besoing; et  soit li cauteres clavile selon la forme devant dite.</p></div>
<div n="I.32">
<head> de la marris </head>
<p>Quant li marrix est froide et  moiste, et  ne laisse mie por ceu a concevoir, et  les flors sont corrumpues et  lor termines tarde; et  quant elles vienent, si sent grant dolor: adonques covient il c’on  li faice <num>.iij.</num> cauteres entor la boude, si com  nos avons dit ou cautere de la vessie, et  <num>.ij.</num> cauteres defuers le dos; et  soit li cauteres clavile, si com  nos avons dit.</p></div>
<div n="I.33">
<head> de la hainche </head>
<p>Quant les moistors viscouses dessendent a la boiste de la hainche, et  por ceste cause si se muet de son leu, et  li signes est que li cuisse est plus longe que li autre quant on le mesure ensamble; et  est trovez li leus dou departement vuis, si  covient que tu cauterizes le malaide sus la boiste de la hainche a <num>.i.</num> cautere semblant au cercle, et  seigne devant le leu entor la boiste si com  elle torne, si que  li boiste soit dedens le cercle; et  si soit li cauteres telz com  cil dont on a cauterizeit le stomac. Et  se cist cauteres ne t’est presens, se li fai <num>.iij.</num> cauteres de l’olivaire grans, et  soit li cauteres ausi parfont com  tous li keurs; et  le cure tant qu’il soit sanez.</p></div>
<div n="I.34">
<head> de la dolor de la hainche </head>
<p>Quant dolor vient en la boiste de la hainche, et  c’est de froidor et  de moistor, et  li malaides est curez de ceu que  nos avons dit en <pb n="10rb"/> la division et  li cure ne vaut, et  li maladie est anciene: adonc covient il que  tu purges le malaide des grosses humors de pilules fetides, ou autres pilules bones semblans. Aprés li fai cautere; et  li maniere dou cautere si est selonc <num>.ij.</num> manieres: c’est a savoir ensamble medicines ardans, et  cautere de feu. Cautere de feu si est selonc mout de manieres, desquelz li uns est telz: que tu cauterize sus la boiste de la hainche <num>.iij.</num> cauteres triangulalz selonc ceste forme, et  i fai bone profunditeit et  grant, et  ait entre chaicun  cautere d’espaice la groissece d’un  doi, et  soit li cauteres olivaire; aucune fois fait on cautere en mileu sus lou chief de la hainche, por coi il en i a <num>.iiij.</num> selonc ceste forme:</p>
<!--[diagramme à l’intérieur du texte]-->
<p>Et se tu vues, si le cauterize au cautere dou cercle que  nos avons devant dit en la dislocation de la hainche; mais fai en teil maniere que  li cercles conteigne toute la hainche, et  tous li espés dou keur soit ars. Et c’est li maniere c’on  fait en sciatique, quant li dolor tient en la hainche, et  ne parvient mie jusc’a la cuisse ne jusc’a la jambe. Et s’ele vient jusc’a la cuisse et  la jambe, se li fai <num>.ij.</num> cauteres lai ou li malaides dit que  li dolor li tient, et  <num>.i.</num> cautere desus la cheville <num>.iiij.</num> dois, a la partie senestre un poc; et  soit li cauteres cutellaire, et  soit arse li espesseté dou <pb n="10va"/> keur; et  se li malaides sent que  li dolor s’estende jusc’a dois dou piet ou pres d’enqui, se le cauterize la ou il sent la dolor <num>.iij.</num> poins ou <num>.iiij.</num> au cautere qui  est apelez «poins». Et  se mestiers est, se li en fai plus; et  se il seit que  li dolor soit desoz le genoil vers la cuisse, se li fais cautere au cautere cutellaire ou circulaire, et  te done bien garde en tous tes cauteres que  tu n’i lassier mie tant le cautere que  tu brules les ners et  les grans arteres, et  que tu ne faices au malaide plus grant nuisance et contraction. <pc>¶</pc>  Et je meisme ai veus plusors qui  ont fait cautere sus la cheville dou piet, et  li lasserent tant que  li jambe fut toute enflee, et  li piez ausi, et  fut perciez et  corrumpus toz li piez. Aprés une solution de ventre dont il ot la mort.  Et se li dolors est en <num>.ij.</num> parties ensamble, fai cautere en l’une et  en l’autre, selonc ceste maniere. <pc>//</pc> Et li saige dirent en la cautere de la hainche, de coi ci est li maniere, fai <num>.i.</num> tel fer et  soit au chief ausi gros com  uns nauvillon  de dacte, ou un poc moins, et  soit par  entrechetres et  soit des l’un entrechetres jusc’a l’autre d’espaice la quantiteit d’un  nou de poce; et  soient li entrechetres aovers de <num>.ij.</num> pars, et  soient aussi comme noez, et  i ait <num>.i.</num> mainche de fer bien fait; et  c’est li forme:</p>
<!--[illustration à l’intérieur du texte]-->
<p>Et soit eschaufez tant qu’il soit toz rouges et  giete senteles, et  puis le mette on sus la boiste de la hainche malaide, et  <pb n="10vb"/> soit tornez sus lou sain costeit; et  lou cauterize une fois <num>.i.</num> cautere reont et  lou laisse <num>.iij.</num> jors; et  puis fai emplaustre de burre, et  laisse la plaie aoverte lonc tens; aprés la cure d’oignement tant qu’il soit sanez. Albucasim dit que  nos usons poc de cest cautere por la paor de son regart, et  se voions poc qui en usent; et  toutevoie ceu est des boins cauteres, qui le puet soffrir, et  lai ou il s’afiert. <pc>¶</pc>  Li cauteres de medicine ardant si est que tu faices <num>.i.</num> estrument a entrechetres en coi dessende li marge de la porte, et  soit d’arain  ou de fer a une paroit longe, et  en la hautece ait <num>.ij.</num> nous, et  ait entre chaicun  la quantiteit de la groissece d’un doi; et  soient overt defuer et  desus, et  se joignent ensamble selonc ceste forme:</p>
<!--[illustration à l’intérieur du texte]-->
<p>Aprés met sus la boiste de la hainche au malaide gisant sor suin costeit sain, et  apresse ta main  mout sus la boiste de la hainche; aprés giete entre les <num>.ij.</num> cercles de l’awe chaude qui  soit chaufee au feu <num>.i.</num> poc, et  li laisse une  houre dou tens, et  soffre li malaides la chalor et  l’arsure de li. Car il i trueve mordication ausi com  de feu; et  quant li mordications iert passee, se lieve ta main  avec l’estrument et  leve la hainche d’awe douce, et  laisse ensi <num>.iij.</num> jors, et  met sus burre tant que ceu qui est noir de l’eschaudure soit osteit; et  lou laisse <num>.iij.</num> jors que porriture en istrait; et  ceu serait li derriene aide aprés le cure d’oignemens tant qu’il <pb n="11ra"/>  soit sanez. <pc>¶</pc>  Et se li dolor s’est estendue jusc’a la cuisse ou jusc’a la jambe, se li fai <num>.i.</num> estrument que teigne awe selonc ceu que tu as fait en la hainche igaument; et  c’est li maniere de l’awe chaude, et  je l’ai escripte ou traitier de la rectification de medicine. <pc>¶</pc>  Pren alcali et  chaulz vive, autant de l’une com  de l’autre, et  les broie ensamble, et  les met en <num>.i.</num> nuef pot. ou il ait <num>.i.</num> petit pertuis defuer se que li pointe d’un  raisor i puisse entreir; et  met desor celui pot <num>.i.</num> autre pot bien plombeit, et  met sus alcali et  chalz et  awe douce sus, tant qu’il en i ait <num>.i.</num> doi desus les poudres cant tu l’avras bien preingte a ta main; et  le laisse ensi tant qu’il en dessende awe ague et  chiece ou pot plombeit, puis pren toute cele awe, et  la giete sus  chalz et  sus alcali si com  devant. Et lors si sera mout ague et  est aministree en mou  d’ovraiges de medicine et  en cauteres d’autres membres Car elle fait auteil oevre com  feus, et  si a autres medicines dont on cauterize bien la hainche ensi com  tesisie et  miel anacardi et  chalz avec savon, toutes ces choses mellees ensamble. Et Galiens nos raconte une cure dont uns hons fut curez de la dolor de la hainche et  de la voine sciatique, et  lou loe mout, et  dit que on n’i fist autre cure, et  qu’il en fut sanez a une soule fois quant on ot fait ceste cure, et  il se fut baigniez si com  il l’enseigne ci aprés. <pc>¶</pc>  Et dist en teil maniere que  tu preignes <pb n="11rb"/> dou litargire vert fres et  sec, et  le broie mout avec <num>.i.</num> poc de graisse, et  met sus la hainche et  sus la cuisse et  sus la jambe ou la dolor tient, et  la lie; et  li laisse <num>.iij.</num> houres et  par  la quantiteit que li malaides ne sente plus l’arsure. Et puis le fai entrer ou bain tant que  li cors li soit un poc arousez, et  lou fai entrer ou lit, et  li dolor s’en ira toute et  sera sanez. Et saiches que  nuls ne doit user de cautere de telz medicines, se ceu n’est aprés l’evacuation de cors. <pc>¶</pc>  Et Dyascorides dist que quant li voine sciatique est cauterizee de fiens de chievre, si i aide mout; et  doit estre fais li cauteres en teil maniere. Prenez lainne et la beurez d’oile vielz, et  metez sus la fossete qui est entre le pouce dou piez et  l’autre qui est apelez foscile. Aprés  pren fiens de chievre sec, et  l’empren a feu tant qu’il soit charbons, et  lou met sus la laine, et  le laisse tant qu’il soit estains; et  refai encor ensi, et  ne cesser de faire ensi tant que  tu penses par  sens qu’il viegne jusc’a la hainche, et  que li dolor soit cessee; et  cist manieres de cautere est apelez «cautere de chievre».</p></div>
<div n="I.35">
<head> de la dolor dou dos </head>
<p>Quant dolor vient au dos, ou par  cheoir ou de percussion ou par  trop grant evacuation, ou par  semblans de matiere espandue froide, a nule de ces semblances ne vaut cauteres, fuer que  a celi qui  vient de <w>infu<pb n="11va"/>sion</w> de froide matiere. Il covient c’aprés ceu que  li malaides est voidiez de pilules fetides ou d’autres semblans, que  on li faice sus lou dos, lai ou li dolor tient, trois lignes <w>signie<supplied>s</supplied></w> d’enche, et  en chescune ligne <num>.v.</num> cauteres ou plus selonc la vertut et  la quantiteit que  li malaides puet soffrir; et  soit fait li cauteres selonc le cautere qui est apelez «poins»; et  se tu vues, fai <num>.iij.</num> cauteres ou <num>.iiij.</num> au cautere clavile moien selonc ceste forme:</p>
<!--[illustration]-->
<p>Maintes fois vient ceste maladie as petis enfans, et  li signes de l’encomencement si est qu’il ont estroite alainne quant il se lievent, et  paor; et  tu trueves en la derriene espinee dou dos et  en nous l’apparance qui  vient sus les autres espinees. <pc>¶</pc>  Quant tu vois ceu et  tu le vues curer, si le cauterize au cautere de celcle  selonc ceste forme.</p>
<!--[illustration à l’intérieur du texte]-->
<p>Si que li cautere porpreigne chescune partie de l’espinee egaument. Et se tu vues, si cauterize entor l’espinee au cautere poignant <num>.ij.</num> lignes ou <num>.iij.</num>, et  soient li poins pres l’uns de l’autre. Aprés  cure le leu tant qu’il soit sanez selonc ceu que  nos avons dit, et  warde que  tu n’amenistrer cautere en gilbositeit qui  soit en spame de nerf. <pb n="11vb"/></p></div>
<div n="I.36">
<head> de la dolor des jointes </head>
<p>Quant dolor de jointes sunt de moistors que  sont espandues a chaicun  membre dou cors, et  quant dolor vient em piez, que  li mire apelent «podagre» proprement, et  quant elle est de froide cause et  cures de medicines ne la puent curer, si est curez par  cauteres en teil maniere: fai li mout de cauteres entor la jointure dou piet, et  soit li cauteres olivaire selonc ceste forme:</p>
<!--[illustration]-->
<p>Et s’il i a besoigne que  tu poignes sus la faice dou piet, se li fai cautere a tot le cautere c’on  claime «point». Et se les dolors viegnent jusc’a genous et  as autres jointures, et  ceu avient maintes fois, se li fai cautere sus chaicun  genoil <num>.iij.</num> cauteres ou <num>.iiij.</num> de chescunne partie, a tout le cautere olivaire; et  se tu as mestier  de plus, si en fai plus, mais n’i tenir mie ta main  fuers que tant que  li espés dou keur soit ars. <pc>¶</pc>  Et se les dolors dessendent jusc’a genoil et  au dos, se li aministre le cautere que nos avons dit en son chapistre. <pc>¶</pc>  Et se les dolors sunt as mains, si fai poins entor le foscile <num>.ij.</num> lignes; et  s’il remaint point de dolor as dois, si fai poins sus chescune jointe et  sus lou poil de la main; et  se les dolors vienent jusc’as coutes ou jusc’as espaules, si cauterize chescune partie, et  fai boin  governement au malaide et  penre medicines. Car se tu li fais boin governement et  tu purges fleume, si sera saneis <pb n="12ra"/> a l’aide de Deu.</p></div>
<div n="I.37">
<head> de la routure  dou syfac </head>
<p>Quant routure vient en angres, et  li bouelz dessendent as coions et  c’est novelement, si covient que  quant tu lou vues curer, qu’il ne menjuce mie celui jor; et  qu’il use choses qui laichent lou ventre, si que  li fiens dessende de son ventre; aprés le fai seoir sus son  dos entre tes mains, et  li comande qu’il teigne son alaine tant que li boueil soient repairiet, et  les ramoinne a tes dois, et  seigne d’enche desoz la routure sus l’os dou poignil, et  a tout un signe que  soit semblans a la moitiet d’un  cercle a desus dou cors; puis eschaufe le cautere de coi ci est li forme:</p>
<!--[illustration]-->
<p>tant qu’il soit blans et  qu’il giete senteles. Puis  ramoine les bouels a lor leu; et  li ministres teigne sa main  sus qu’il ne retornent arrier; et  oevre bien les cuisses au malaide, et  met desoz lui <num>.i.</num> cussin et  <num>.i.</num> serjant sus les cuisses, et  <num>.i.</num> autre sus lou pis qui li teigne les mains; puis met le cautere sus lou signe a tout ta main, et  lou tien droit et  lou tien tant que  tu ateignes l’os, et  se tu ne l’ateins la premiere fois, si le rencomence encor une autre tant que  tu viegnes jusc’a l’os; et  te warde subtilment que  li boueil ne saille quant tu fais lou cautere; que  tu ne le brulasses; et  que par  ceu li malaides ne muere, ou autre malz. <pb n="12rb"/> Et saiches que quant tu ne viens jusc’a l’os au cautere, tes ovraiges ne vaut rien. Et covient que  li cauteres des enfans soit subtilz selonc la mesure d’ous, et  des grans gens aussi grans selonc lor mesure; aprés <num>.iij.</num> jors cure lou leu dou cautere de burre tant que  li eschaudure soit ostee; aprés le cure d’autres oignemens tant qu’il soit sanez, et  gise li malaides <num>.xl.</num> jors sus son dos tant que  li plaie soit bien soudee; et  covient que  ses norrissemens soit lassatis longement, si que  li boueil ne saillent quant il se preigdra  d’aler en chambres. Et  aprés <num>.xl.</num> jors, quant il se voudra lever, se li amenistre une faixe bien faite, et  la porse <num>.xl.</num> autres jors; et  ait boin  repos, qu’il se travaille poc et  se warde de trop grant repletion de boivre et  de mengier, et  de trop haut braire; et  quant il fait cest enseignement si est sanez entierement. Et  je dirai ci aprés la cure de taillier en son chapistre.</p></div>
<div n="I.38">
<head> de la routure dou ventre </head>
<p>Quant routures vienent en autres ventres et  sont connisans, et  tu vues qu’elles ne croissent plus, se li fai <num>.j.</num> cautere dou cautere reont selonc sa quantiteit, et  soit ars li tiers dou keur; aprés le cure selonc ceu que  nos avons dit; et  aucun  des anciens ont dit c’on  le doit cauterizer au cautere a <num>.iij.</num> angles selonc ceste forme:</p>
<!--[illustration]-->
<p>mais signe premier le leu d’enche <pb n="12va"/> et  fai une ligne per la largesce desus la routure, et  une autre defuers, et  main  ta main  emmi a tout le cautere clavile. Mais  li premiers cauteres est plus legiers et  muedres.</p></div>
<div n="I.39">
<head> de dolor anciene en  aucun  membre </head>
<p>Quant dolor vient en aucun  membre, ou de cheoir ou de ferir, et  cele dolor tient lonc tens, et li cure de medicine n’i vaut, adonc covient qu’il soit cauterizeis au cautere qui est apelez «poins», et  soit li cauteres selonc la longesce dou membre et  la petitece et  sa foibleteit et  sa vertut et  sa location de torcions et  de sa dolor. s’il est sanez dou premier cautere, c’est bien; se ceu nom, recomence <num>.i.</num> autre cautere sus celui, car teilz costume est qu’il se doit muer au membre que  li est prochiens, por coi il covient que tu faices les cauteres tant que  li malaides soit saneis.</p></div>
<div n="I.40">
<head> de meselerie </head>
<p>Li meseil sont aidiet aucune fois par  cautere par  grant aide, et  meismement li maladie que vient de la putrefaction de fleume et  de melancolie. Cant tu la vues cauterizer, pren warde se li maladie est au comencement, et  s’ele est curee selonc ceu que nos avons dit en la division, et  ne dessent ne ne demoure, et  tu doutes que li corruption ne porpreigne tout le malaide, adonques li fai <num>.v.</num> cauteres sus lou chief: <num>.i.</num> emmi le chief a nouf, et  l’autre vers lou front a la fin des chevous; et  <num>.ij.</num> sus les <num>.ij.</num> cornes, et  <num>.i.</num> derrierre sus le <pb n="12vb"/> haiterel; et  i laise tant ta main  que  li cauteres viegne jusc’a l’os, et  tant que  les escorces en issent fors si que les vapors des grosses humors s’en puissent issir; et  le cauterize sus la mice selonc ce  qu’il est devant. Et se li meselerie est partout esparse; et elle pert manifestement, si  covient que tu lou cauterizes de ces cauteres que  nos avons dit ou chief, et  <num>.i.</num> cautere en som lou neis, et  <num>.ij.</num> cauteres sus l’espinee dou col, et  <num>.vj.</num> cauteres sus l’espinee dou dos, et  <num>.i.</num> grant  sus la crupie et  <num>.i.</num> autre delez, et  <num>.ij.</num> sus les <num>.ij.</num> espaules; et  <num>.ij.</num> sus les coutes, et  <num>.ij.</num> sus les tendrons dou pis, et  <num>.i.</num> sus chascune jointe des mains et  des piez, et  sus les fosses des mains; et  te warde des ners que  sunt sus lou derrien calcant, que  tu ne les bruler; et  aucune fois fait om cautere sus l’os dou poignil, et  <num>.i.</num> autre sus l’os de l’estomac,  et <num>.i.</num> autre sus lou foie. Et saiches que quant plus i fais de cautere, plus li fais d’aide, et  mues li profite; et  saiches que li malaides ne sent point de dolor au cautere si com  li sain le sentent, por ce que li cors est ja toz corrumpus. Et covient ke li cautere soient grant et  petit selonc les membres et  les jointures, selonc ceu que  vos lou troverez en manieres des fers. Aprés  cure lou leu de farine de veces avec miel et  autres cures tant qu’il soit saneis. </p>
<p>Quant enfleure vient en aucun  membre <pb n="13ra"/> et  est curee par  medicines et  oiles et  emplastres, et  il n’est mie sanez, adonques li fai cauteres sus le membre selonc la grandour et  la petitece dou membre; et  soit li cauteres un poc entrans en l’espés dou keur; puis le cure d’oignemens tant qu’il soit sanez. Et  aucune fois fait on cautere et  a la main et  au piet et  au dos, a l’issue dou nerf que  muet le membre, et  ensi si est ostee li enfleure; et  toutevoie ne s’en entremette nuls s’il n’est conoissans des membres et  des issues des ners movans lou cors.</p></div>
<div n="I.41">
<head> de albaras </head>
<p>Quant li maladie qui est apelee «albaras» est enveillie, et  li engien de medicine n’i valent rien, adonques le cauterize d’un  cautere un poc parfont, selonc la quantiteit de l’espés dou keur, tant que  li blenchour soit ostee, et  soit muee sa color; puis le cure de farine de veces et  de lentilles avec oile roset et  foilles de plantain, et  sanc de colon et  sanc d’alondre, de chescun  une partie; et  soit mellez tout ensamble, et  soit liiez d’un drapel, et  soit aers au leu tant qu’il soit sanez.</p></div>
<div n="I.42">
<head> li cure de chancre par  cautere </head>
<p>Quant chancre vient au comencement, et  tu lou vues arrester, si le cauterize au cautere qui  semble <num>.i.</num> cercle, tout entor au tour dou chancre. <pc>¶</pc>  Et toutevoie li saige dirent que on faice cautere ausi au mileu dou chancre; et  toutevoie ceu <pb n="13rb"/> ne me semble mie boin, car je redous que il ne soit ulcerez et  corrumpus, et  je l’ai ja veut avenir aucune fois; et  plus droituriere chose est qu’il soit cauteriés  entor, au cautere qui est apelez «circule»,  si com  nos avons dit en mout de cauteres.</p></div>
<div n="I.43">
<head> de l’enfleure qui  ne puet meurer </head>
<p>Quant aucuns ait une maladie qui est apelee «adubelati», et  elle tarde de meurer ou por la superfluiteit qu’ele fait ou por l’eaige dou malaide quant il est decrepites (c’est a dire trop vielz) et  il a poc de sanc, ou por lou tens; et  tu la vues haster de meurer: adonques le cauterize  entor de mout de petis cauteres en poignant; aprés le laisse ensi. Car elle se hastera de meureir. Et se tu la vues percier a tout le cautere, si  chaufe le cautere de coi ci est li forme:</p>
<!--[illustration]-->
<p><pc>¶</pc>  Et met ta main en mileu de cele maladie qui est apellee «adubelati» tant que  li cauteres ait perciet lou keur, et  soit telz li cauteres que  li malaides lou sente defuers en teil maniere que li cours de la porriture soit alegis. Aprés  le cure tant qu’il soit sanez parfaitement.</p></div>
<div n="I.44">
<head> li cure dou feu par  fer </head>
<p>Une autre maniere de maladie i a qui est apelee «corrodens», et  n’est autre chose que une mengeson de membre, car ele <pb n="13va"/> menjut les membres ausi com  li feus les leignes seches. Se tu vois ceste maladie en leu qui puisse soffrir cautere ensamble feu, adonques eschaufe les cauteres clavile mout petit et  grant, selonc ceu qu’il covient au leu ou li maladie est; aprés le cauterize de toutes pars tant que  tu erraiche toute la corruption, et  nen  remaigne rien de li, que tout ceu qui est corrumpus ne soit osteit. Et puis le laisse <num>.iij.</num> jors, et  met sus les leus cauterizez soffre broiet avec oile tant que les eschaudures dou feu soient ostees, et  toute li corruption. Aprés lou cure d’oignemens engendrans char. <pc>¶</pc>  Et se tu vois aprés <num>.iij.</num> jors que chars saine ne naisse, c’est boin; et  se ceu non, si rencomence le cautere sus ceu qui est demoreit des leus corrumpus. Et ceste mengeson  est aucune fois esteit  curee de medicine ague en leu de cautere de feu; mais toutevoie cautere de feu est de plus grant aide, et  j’ai ja dit la cure de la medicine ague en la division: pren la quant tu en as mestier.</p></div>
<div n="I.45">
<head> des porrelz qui  vienent as piez </head>
<p>Mout de fois avient que as piez par  defuers naist une maladie qui est apelee «clos» selonc nostre entencion, et  est une grosse <pb n="13vb"/> chose fautree qui  blece lou piet. Et li cauteres de ceste maladie si est selonc <num>.ij.</num> manieres. C’est a savoir cautere de feu, et  cautere d’aigue chaude. Cautere de feu si est que  tu eschaufe <num>.i.</num> cautere cheveit ausi com  est une penne de vouteul, et  soit fait de boin fer a la mesure qu’il puisse porpenre le clou de toutes pars, et  qu’il i ait subtilz marges; aprés le met tout chaut sus lou clou, et  torne ta main tot entor le clou tant qu’il viegne au font dou clou; et  lou laisse ensi <num>.iij.</num> jors tant qu’il encomence giter porriture; puis li fai un emplaustre de malves savaiges broiies avec seil, et  laisse l’emplaustre sus toute la nuit, et  li clous cherra et  sera desracinez de ses racines. Puis  cure le leu d’oignement enjanrant char tant qu’il soit sanez. Et s’il sont convertit par  defuers lou cors, et  maintes fois avient et  en mains et  em piez, si covient que  tu i amenistres cautere d’aigue chaude; et  est en teil maniere: pren une cainne d’arain  ou de fer, ou une penne de vouteul, et met sus lou clou et  l’althelul, c’est asavoir porrelz verrues; et  met la cainne sus si qu’ele porpreigne tout entor, puis i met un poc d’awe chaude, et  retien bien ta main, et  presse ta main  <pb n="14ra"/> en tornant si que  li marge de la cainne viegne a la racine dou clou, et  puisse trover l’aigue chaude voie parfonde jusc’a la racine; et  soffre li malaides un poc la mordication de l’aigue chaude une houre; puis le laisse ensi, et  il se derracinera tous a tout ses racines. Ensi fai un aprés autre, tant que  tu esraiches toz ces qui sont au cors, puis les cure des oignemens qui engenrent char. </p></div>
<div n="I.46">
<head> li cure dou trembler </head>
<p>Quant aucuns tremble de froidor de ners, ou de fievre quartaine ou d’autre, si covient que tu li faices <num>.iiij.</num> cauteres ou <num>.iv.</num> sus l’espinee dou dos, <num>.i.</num> cautere entre chescune espinee; et  <num>.i.</num> cautere ou pez, et  <num>.i.</num> sus l’estomac au cautere olivaire; si laissera lou trembler, et  se hastera li santez de la maladie froide. </p></div>
<div n="I.47">
<head> des pustules puans </head>
<p>Aucune fois apperent par  defuers le cors bathes,  ou pustules puans, que vienent de grosses matieres corrumpues. si covient au premier quant eles apperent que on faice cautere sus chescun chief de la pustule: un cautere subtil de fust de mirte, de coi li pointe soit emprise au feu, ou de racine de aristologe longe, ou au cautere lenticulaire. Et <w>au<pb n="14rb"/>cune</w> fois les cauterize on au comencement quant il aperent, selonc ceste maniere, et  il ne puent croistre des enqui en avant, mais est desrompue li superfluitez dont il vienent, et  sont sanez; mais il covient que  ceu soit fait aprés  l’evacuation de sanc.</p></div>
<div n="I.48">
<head> quant li artere est copee </head>
<p>Maintes fois avient grans decorremens de sanc de l’artere qui est copee a la plaie que vient au pardefuers, ou a l’incision de l’aposteme, ou au cautere dou membre, et  as semblans choses; et  est mout grief chose d’estenchier. <pc>¶</pc>  Et toutevoie quant ceu avient a aucun, si te haste de mettre ton doi indice sus la plaie de la voinne, et  l’estrain mout tant que  li sans soit apaisiez desoz ton doi, et  que goute n’en  isse plus; puis met au feu les cauteres olivaire  plusors petis et grans tant qu’il soient tuit rouge; puis empren  <num>.i.</num>, ou grant ou petit selonc la plaie et  lou leu en coi li artere est route, et  met le cautere sus cele voine ou tu tiens ton  doi, et  tien le cautere tant sus que  li sans soit restainchiez. Et s’il saut fuers quant tu lieves ton doi desus la voinne, et  li cauteres estint, si pren hastivement <num>.i.</num> autre des cauteres qui  sont <pb n="14va"/> au feu. Et ne cesser de faire ceu l’un aprés l’autre tant que  li sans soit estenchiez; et  warde que tu n’ardes lou nerf qui est delez, et  que  autre malice ne viegne sus lou malaide; et  saiches que  quant sans decourt de l’artere, c’on  ne lou puet mie bien restenchier meismement quant li artere est grans, se ceu n’est par  une des <num>.iiij.</num> manieres que  nos avons dit: ou par  cautere, ou par  extraction quant ele n’est mie traite, ou par fort liement de fil, ou par  medicines mises sus qui ont pooir de restenchier sanc; et  soit liee et  estrainte avennament. Qui  i amenistrera restenchement de liier estroitement de drapelz ou de metre choses ardans sus, ou autres semblans choses, se n’i profite se poc non. <pc>¶</pc>  Et se ce avient a aucun et  il n’ait mie mire ne medicine present, si doit mettre son doi indice sus  la plaie de la voinne si com  nos avons dit, et  bien estrendre tant qu’il soit restenchiez desus la plaie et  desus la voinne; et  ne remuer lou doit, mais lou moille d’awe froide sovent que  soit mout froide tant que  li sans soit congelez et  engrossiez et  restenchiez; et  faice des enqui en avant ceu dont il a mestier de cauteres et  de medicines.</p>
<p>Ci encomencent li chapistre dou livre</p>
<p>De la cauterization de l’aige qui est engenree as chief. <pb n="14vb"/></p>
<p>De l’incision des arteres que sont aprés les oreilles.</p>
<p>De l’estraction des arteres que  sunt en temples a tout l’espatule ague de <num>.ij.</num> pars.</p>
<p>De l’estraction des arteres que sont en temples a tout le cautere qui est apelez «almagderi».</p>
<p>De la cure dou cors des larmes qui dessendent acostumeement dou chief as eulz.</p>
<p>De la cure des larmes corrans as eulz par  dedens lou chief.</p>
<p>De la cure dou catharre des eulz.</p>
<p>De la cure de ce qui vient as oreilles.</p>
<p>De la cure de l’opilation que vient en l’oreille.</p>
<p>De la cure de <w>athe<supplied>lu</supplied>l</w>  que vient  en papieres des eulz.</p>
<p>De la cure des grandines que vienent en papieres des eulz.</p>
<p>De la cure de axinarch que  vient <w>e<supplied>n</supplied></w> la papiere desus l’oil.</p>
<p>Des manieres de taxmir  que  vient en eulz.</p>
<p>De la cure aleacrati que vient en la papiere desus.</p>
<p>De la cure aleacrati que vient en la papiere defuers.</p>
<p>De l’ajostement de la papiere ensamble la conjunction et  la corne.</p>
<p>De l’incision de l’ungle et  de l’aparance de la char que  vient sus lou larmier.</p>
<p>De l’incision alagadeing et  de la char que naist ajostee en l’oil. <pb n="15ra"/></p>
<p>De oster sebel de l’oil.</p>
<p>De ramener arissati a neif.</p>
<p>De ramener l’apparance de l’oil.</p>
<p>De l’incision de l’uvee.</p>
<p>De l’aigue chaude dessendant as eulz.</p>
<p>De la cure de la char que  naist au nez.</p>
<p>Dou telul  qui naist au chiés du nez.</p>
<p>De la brisure dou neiz et  des levres et des oreilles, ou d’autres semblans, quant continuation de sanc vient de la plaie,</p>
<p>De l’estraction des <num>.ij.</num> nous que  vienent en levres.</p>
<p>De l’incision de la char que vient en gencives.</p>
<p>De la rasure des dens au fer.</p>
<p>De l’estraction des dens et des osses des mandibules brisiez.</p>
<p>De la sarreure des dens et  de l’aparance qui apert sus les autres.</p>
<p>De l’adrecement des dens a tout <num>.i.</num> fil d’or ou d’argent.</p>
<p>De l’incision dou lien que  vient desoz la lengue et  tot la parole.</p>
<p>De l’estraction de la char engenree desoz la lengue.</p>
<p>De la cure de l’aposteme de <num>.ij.</num> amandres et  de ceu qui  naist en la gorge et  des autres apostemes.</p>
<p>De l’incision de l’uve.</p>
<p>De l’estraction des espines et  des autres choses que s’aerdent a la gorge.</p>
<p>De l’estraction de la sansue qui est aerse en la gorge. <pb n="15rb"/></p>
<p>des  overtures et  des trenchemens des apostemes.</p>
<p>De la section des apostemes que vienent ou keur dou chief.</p>
<p>De la section des scrophules que vienent ou col.</p>
<p>De la section de l’aposteme que  vient en la gorge.</p>
<p>De la section sus l’aposteme que  vient en la gorge defuer, et  est apelee «hernie de gorge».</p>
<p>De la section sus la semblance  de nous.</p>
<p>Des formes des estrumens que  sont por  taillier et  por percier.</p>
<p>De la cure des mameles d’ome qui semblent mameles de femme.</p>
<p>De la perforation des apostemes que vienent desoz lou titillice.</p>
<p>De la section de l’aposteme qui vient por l’artere ou por la voine.</p>
<p>De l’aposteme qui vient d’estorsion de ners.</p>
<p>De la section de l’aposteme que vient de thelul ou ventre.</p>
<p>De la cure de la boude quant ele est trop grans.</p>
<p>De la cure dou chancre.</p>
<p>De la cure de ydropisie.</p>
<p>De la cure des enfans qui naissent sen pertus de menbre ou il est trop petis por oriner ou il n’est mie en son leu.</p>
<p>De bathes,  c’est a savoir pustules qui vienent ou chief de la verge et en  la corone; <pb n="15va"/> et  de la nersour et  de ceu qui s’aert au chief de la verge</p>
<p>De la mundification des enfans et de la cure qui vient de l’error de circoncision.</p>
<p>De la cure de l’urine retenue en la vessie.</p>
<p>De la qualiteit dou clistere de la vessie, et  des formes des estrumens que  mestier  i ont.</p>
<p>De l’estraction de la piere des homes.</p>
<p>De l’estraction de la piere des femmes.</p>
<p>De la section de hernie aquouse.</p>
<p>De la section de ramice charnouse et  de la cure.</p>
<p>De la cure dou panice  qui  est avec la vis.</p>
<p>De la cure de ramice en l’intestine.</p>
<p>De la routure que  vient ens angres.</p>
<p>De la mollification dou keur des coions.</p>
<p>Dou chastrement.</p>
<p>De la cure des ermofrodites.</p>
<p>De l’incision de la tentigene et  de la char nee es natures des femmes.</p>
<p>De la cure de alratice.</p>
<p>De la cure des emorroydes et  telul et  bothor rouge que vienent en femmes.</p>
<p>De la perforation de l’issue qui  vient en la matrix.</p>
<p>Des bailes, coment eles sainent les enfans.</p>
<p>De l’issue de l’enfant que  naist sus ses piez.</p>
<p>De l’issue de l’enfant sus ses genous et  sus ses mains.</p>
<p>De l’issue de l’enfant qui  vient dou large, une de ses mains pendant.</p>
<p>De l’issue de l’enfant sus son col, et  <pb n="15vb"/> ait espandues ses mains et  sa faice tornee devers lou dos sa mere.</p>
<p>De l’issue des gemelz.</p>
<p>Des enfans en la matrix, que  puent estre plusors.</p>
<p>De l’estraction de l’enfant mort.</p>
<p>De la forme dou pressour a coi on estraint les livres.</p>
<p>De l’estraction de la secondine, et  de la forme de l’estrument a coi on li fait fumigation.</p>
<p>De la cure dou fondement qui n’est mie perciez.</p>
<p>De la cure des fistules que  vienent defuers.</p>
<p>De la recoseure des emorroydes, desquelz li sans cort, et  de l’incision et  de la cure des crevaices.</p>
<p>De la sechor des egestions.</p>
<p>De la cure des clos, et  de l’althelul et  dou fremi.</p>
<p>De la cure dou fremi petit ou gros.</p>
<p>Des formes des estrumens que sont aministreis a clistere.</p>
<p>Des formes des petis clisteres.</p>
<p>Des cures des plaies.</p>
<p>Des plaies ou col.</p>
<p>De la percussion de lance ou de cuteil.</p>
<p>Des plaies dou ventre, et  de l’issue de l’intestine, et  des formes des estrumens de coi on trenche les emorroydes.</p>
<p>Dou derrompement de l’intestine.</p>
<p>De la cure de plaies et  de fistules.</p>
<p>De l’incision et  dou sarrement des chiés des os.</p>
<p>De la cure des seins, et  de la qualiteit <pb n="16ra"/> de faire clistere ensamble medicines.</p>
<p>De la cure dou pannarice et  de l’ungle traite, et  de l’incision dou doi ajosteit, et  de la section de la consolidation des dois.</p>
<p>De la soudure de la plaie des dois.</p>
<p>De l’incision des vis.</p>
<p>De l’estraction de la voine civile.</p>
<p>De la section sus les vers enjanrez desoz le keur, et  est apelee «maladie de buef».</p>
<p>De la cure de la maladie qui est apelee «vakirir».</p>
<p>De l’estraction des saiettes.</p>
<p>De sainies de voinne.</p>
<p>De sainie de voinne en la bouche.</p>
<p>De sainie de voine desoz la lengue.</p>
<p>De ventosation, et  de la qualiteit de son usaige.</p>
<p>De la restauration des brisures des os, quant il i a plaie.</p></div></div>
<div n="II">

<div>
<head>Ci encomence li secons livre des cures de taille</head>
<p>Nos vos avons dit ou premier chapistre toute maladie en coi il covient cautere de feu, ou de medicine ardans, et  les oquisons et les causes et  les estrumens et  les formes des cauteres; et  ai mis celui chapistre des lou chief jusc’a piez, et  je irai en cest chapistre par  celi meisme voie por ceu c’on  trueve plus legierement ceu c’on  voura. <pc>¶</pc>  Et ainsois que  je encomence ceu, il covient, chier fil, <pb n="16rb"/> que  vos aprenez que en cest chapistre a plus de peril et  de paor que ou premier des cauteres, et  por ceu il covient plus grant cautele. Car en l’ovraige de cest chapistre avient maintes fois evacuation de sanc a l’ovrir la voinne, et a l’incision sus aposteme, et  as cures des plaies, et  a l’estraction des saiettes, et  a l’incision sus la piere, et  les semblans choses; ou il a doutance et  paor, et en vient li mors a plusors. <pc>¶</pc>  Et je vos  amoneste que  vos n’entreprenez folie. Car mout de manieres de gens vienent  en cures. si vienent de telz qui s’aïrent si avec lor maladie qu’il muerent legierement por la forsenerie qu’il trueve de sa maladie, et  de la grandour de son malice; et  de ces doit on avoir paor. Et de ces i a qui te done son sens, et  dit: «atendez, je sui garis»; et li maladie est despitouse. Il ne covient mie que  vos vos consentez a ces qui vienent a vos qui ont ceste maniere, mais mettez plus grant cusanson en vostre honor qu’en  vostre covoitise, et  n’ovrez mie folement mais saigement de ceu dont vos estes certain, et  dont vos poez avoir pris et  los; et  usez de pronostication et  de indication en cures de vos malaides a coi salus soit convertie; et  ceu vos aidera a aquester bone renommee, et  gloire, et  memoire de loenge. <pc>¶</pc>  Tres chier fil, Nostres Sires  vos doint boin <w>en<pb n="16va"/>tendement</w> et  droiture, et  se vos vuelle espireir de la sainte inspiration de sa main, amen. <pc>¶</pc>  Or je vos ai ordeneit cest chapistre en devisant par  chapistres, selonc ceu qu’il est devant ou chapistre  des cauteres, que  je vos ai deviseit des le chief jusc’a piez, por ceu que vos trovez plus legierement ceu dont vos avrez mestier.</p></div>
<div n="II.1">
<head> dou chief plein  d’aigue </head>
<p>Saiches que ceste maladie vient mout de fois as enfans a l’enfanter, et  quant li baille estraint trop fort le chief de l’enfant; et  aucune fois vient ceu de cause reponue que  on ne seit. <pc>¶</pc>  Et je ne vis onques ceste maladie fuers qu’en  enfans, et  a toz ces que  j’ai veus se hastait li mors; et  por ceu me semble qu’il me vaut mues lassier l’ovraige en teilz cures. Et  je vis <num>.i.</num> enfant de coi li chiés estoit plains d’aigue, et  li chief engroissoit chescun  jor tant qu’il ne lou pooit sostenir; et  crut tant li moistor qu’il fut mors, et  ceste moistor si est assemblee desoz l’os sus lou syphac, entre lou keur et  l’os; et  li ovraiges si est telz se li moistor est entre lou keur et  l’os, et  li apostemes est petis, que tu fendes emmi lou chief une fendure large; et  soit ausi longe com  <num>.ij.</num> nous, tant que  li mostor  corre; et  vez ci la forme dou spatumile:</p>
<!--[illustration]-->
<p>Se li moistor est plus creue, et  li <w>a<pb n="16vb"/>posteme</w> soit plus grans, si fai <num>.ij.</num> fendures en maniere d’une croix, selonc ceste forme:</p>
<!--[illustration à l’intérieur du texte]-->
<p>Et se li moistor est desoz l’os, et  li signes que  tu vois les commissures dou chief overtes de chescune partie, et  li aigue saut fuer quant tu la presses de ta main  au dedens, et  ceu ne t’est mie  reponut: si  covient que  tu fendes enmi lou chief <num>.iij.</num> fendures selonc ceste maniere:</p>
<!--[illustration à l’intérieur du texte]-->
<p>Et aprés l’incision estrai la moistor toute fuers. Aprés estraint les fendures  de drapelz et  de poudres, et  i met vin et  oile, et  laisse ensi jusc’a cinquieme jor; puis le deslie, et  cure la plaie par  tentes et  par  oignemens, et  laisse estraindre le chief egaument, et  done mengier  au malaide viande seche de poc de moistor tant que  li membre soit confortez et  sanez. Et une autre maniere d’incision est que tu regardes ou apert li grandor de l’aposteme, et  li assemblé de l’aigue; car aucune fois est elle devant; aucune fois derrier; aucune fois en destre; et aucune fois en senestre. Taille  donques lai ou li aposteme apert, et  l’emplissement de l’aigue, et  lou fent selonc ce que  tu en as le pooir; et  warde que  tu ne coper l’artere; et veigne flun de sanc, si que li malaides muere dou decorrement de sanc et  de l’evacuation de moistor.</p></div>
<div n="II.2">
<head> de reume</head>
<p>Quant il avient <pb n="17ra"/>  a aucun une maladie qui est apelee «catarre» as eulz ou au pis, et  li maladie est anciainne, et  li cure de medicine ne profite mie, adonques li derraine cure si est li cauteres avec ceu c’on  li copera les <num>.ij.</num> arteres. Il covient donques, cant tu les vues coper, que  li malaides faice rere son chief; aprés li frotte lou leu d’un  drapel aspre tant que  les arteres aperent, puis estraingne li malaides son col a tout <num>.i.</num> drapel; puis regarde ou li voine bait, et  li leus de l’une et  de l’autre sont aprés les oreilles, et  poc sont reponues; puis signe les leus d’enche, puis cope l’une et  l’autre d’un spatumile agut de <num>.ij.</num> pars. tant que  li taille veigne jusc’a l’os, et  ceu soit par  lou large dou chief. Et se tu vues, boute le spatumile desoz l’artere et  la cope au desus, en taillant ausi com  <num>.ij.</num> dois au traver. <pc>¶</pc>  Et quant li voinne est copee, si saut li sans en haut continuelment fuers. <pc>¶</pc>  Et se li artere n’apert au sentir, si covient que  tu mesures la quantiteit de l’espaice de <num>.iij.</num> dois, puis seigne d’enche et  fent jusc’a l’os; et  ceu qu’il covient dou sanc mettre fuers si est <num>.vj.</num> c/, et  par  aventure un poc plus ou moins. selonc ce que  li malaides puet soffrir, et  la repletion de l’artere; puis regarde la plaie: s’il remaint sus l’os point dou syphac, si le cope que  apostemes chaus n’i veigne, puis estrain  la plaie et  lie, et  la cure d’oignement tant qu’ele soit sanee. </p>
<pb n="17rb"/></div>
<div n="II.3">
<head> de emigrainne </head>
<p>Quant emigrainne anciaine vient, et  catarre agut, por les moistors des larmes et  les chalors en temples et  sode anciene forsenee et  semblans choses, et  il est medicinez par  manieres de cures de medicine et  tout ceu ne li profite mie, si estraions les arteres des temples et  lou cauterizons, si com  nos avons conteit. Et li maniere de l’estraction d’elles si est que  li malaides faice rere les poilz de ses temples, et  entende a l’artere qui  apert en la temple, car elle apert bien par  son  batement, et  est poc reponue fuers que  en aucuns homes qui  sont trop froit; et  s’elle est reponue, si estraigne son col li malaides d’aucuns drapelz, puis frote le leu d’aucun  aspre drap, et  arose le leu d’aigue chaude tant que  li artere apere manifestement; puis pren  le spatumile de coi ci est li forme:</p>
<!--[illustration]-->
<p>puis escorche le cuir legierement tant que  tu veignes a l’artere, puis la trai en haut as pinceures, et  la depart bien des toiles que  sont desoz li de chescune partie; et  se li artere est subtilz, si la torne a la pointe de l’uncine, puis la cope de celle partie selonc la quantiteit des <num>.ij.</num> chiés. Car s’elle n’est copee, si ne saut mie li sans dou tout en tout. Et  trai dou sanc des <num>.vj.</num> c/, jusc’a <num>.iij.</num>; et  se li artere est grans, si covient que  tu la lies <pb n="17va"/> en <num>.ij.</num> leus d’un fil double fort de soie, que  porriture n’i veigne devant le soudement de la plaie, et  veigne decorremens de sanc; puis cope la superfluiteit qui  est entre les <num>.ij.</num> liiens en celle houre meisme, et  puis, se tu vues, si lou cauterize dou cautere cutellaire jusc’a l’os tant que  li chiés soient copez; et  c’est li muedre oevre, se li malaides n’a fievre et  il est de chaude complexion. Car li cauteres est aide por finir les moistors: por ceu est il de plus grant aide as moistors. Ou il covient por l’estraction des arteres que  om emplisse lou leu de viel coton et  mette on sus tentes bien faites; et  quant on les desliera, si soit curez de medicines seches que  font naistre char, et  de tentes, tant qu’il soit sanez; et  se sans  cort de l’artere tant dis com  tu i oevres, si te haste dou coper par  cautere, ou tu emple lou leu de vitriole et  l’estrain a ta main  que  li sans soit estainchiez; et  se tu n’as ceu present, si met sor le leu ton  doit tant que  li sans soit congelez, et  arose le leu d’aigue froide tant que  li sans cesse, et  soit estraint si com  il covient; et  ceu qui  est muedre et  plus legier en l’estraction de l’artere est que  tu cauterizes la voinne de cest cautere trenchant de <num>.ij.</num> pars, mais li trenchant soient bien  espés por warder plus longement lor chalor. Car quant li estrumens est trop tenves, si tient moins sa chalor. Et  doit avoir entre les <num>.ij.</num> coutelz <num>.i.</num> doit de gros d’espaice, et  puis quant tu as signiet d’enche les <num>.ij.</num> leus, et  tu mes lou <pb n="17vb"/> fer ardant sus tant qu’il viegne jusc’a l’os, et  cope la voinne en <num>.ij.</num> leus; et  soient esloigniet entre les <num>.ij.</num> chiés car il n’est mie soudez de cest cautere dou tout en tout; et  c’est li forme dou cautere:</p>
<!--[illustration]--></div>
<div n="II.4">
<head> des larmes </head>
<p>Quant les larmes des eulz sont dessendans des voinnes que  sont sus lou test dou chief de fuer, et  il ne profite mie cure de medicine c’on  i faice, et  tu vois la faice dou malaide enrougir, et  sent ou front ambulation si com  de fremis; et  sui oil sont tenve et  moiste si que  li poil des papieres sont cheut, et  sont eschaufees les papieres, et  escorchies de l’ardor des larmes, si ait mestier de ceste cure. Et  l’apelerent li ancien «cure contuse», et  est que  tu faices a rere au malaide qui  a ceste maladie les poilz qu’il ait ou front, puis li fai <num>.iij.</num> fendures ou front igalment selonc la longesce dou front; et  soit l’une des fendures ausi com  <num>.ij.</num> doi tout emmi lou front en avalant aval jusc’a neif, et  les autres <num>.ij.</num> as <num>.ij.</num> costelz par  desus les papieres, et  te garde de l’incision des arteres que  sont as <num>.ij.</num> costez par desus les papieres; et  aloigne ta main  de la continuation des <num>.ij.</num> mandibules, et  soit chescune plaie la quantiteit de <num>.iij.</num> dois au traver joins; et  aies apparillie une piece d’esponge et  mout de drapelz ses por essuer lou sanc, puis boute le spatumile agut de <num>.ij.</num> pars de coi ci est li <pb n="18ra"/> forme:</p>
<!--[illustration]-->
<p>des  l’incision qui  est dever la temple jusc’a la seconde incision; et  escorche tout le keur qui est entre les <num>.ij.</num> fendures a tot lou syfac qui est sus l’os, puis fai autreteil des la moiene incision jusc’a l’autre  seconde, et  puis estrai fuer cest spatumile. si boute en la premiere fendure l’estrument qui  est apelez «cultellaire», et  est tresbien trenchans d’une part, et  d’autre part est souef, ne mie trenchans, et  c’est li forme:</p>
<!--[illustration]-->
<p>Et met le costeit taillant vers la char aerse au keur, et  lou costeit souef vers l’os, et  lou boute tant qu’il veigne a la moiene fendure. Et cope toz les vasselz que  dessendent dou chief as eulz tant que  l’incision soit continue jusc’a ceu qui apert dou keur, et  puis autreteil fai en la moiene fendure jusc’a l’autre defuer; et  puis estrai dou sanc igalment, et  espresse lou leu por le sanc pris; puis met en chescune fendure une tente de viel coton, et  met sus drapelz moilliez en vin et  en oile et  en aisil, et  garde que  apostemes chaus n’i veigne; et  au tier jor deslie lou liien, et  i amenistre grant planteit d’aigue tede, puis lou cure d’oignement basilicon  avec oile roset, et  d’autres cures dont on cure plaies, tant qu’il soit sanez.</p></div>
<div n="II.5">
<head> dou reume des eulz </head>
<p>Quant a aucun  vienent catarre agut <w>acostu<pb n="18rb"/>meement</w>, et tu vois les eulz tenves et  petis, et  afoiblir la veue, et  les papieres brulees; et li poil chieent, et  ou chief en  parfont a dolor ague, et  li malaides esternue; adonques saiches par ces accidens que  celles matieres et  cil catharre ne vient fuer que de maintes voines, et  li muedre cure que  i est, si est ceste. Et est que  tu comande au malaide a rere son front, puis fai une grant fendure emmi lou front, et  une autre dou large. i. poc. Et comence des la fendure de la temple senestre  a la temple destre, et  soit li incision jusc’a l’os; et  esloigne ta main  des ners des temples que  muevent au mengier; et  quant li os est descovers, si essue tout le sanc a une esponge, et  puis desevre entre les <num>.ij.</num> levres de la fendure et  i met coton  viel, et  tentes de lin; puis lie desus drapelz moilliez en vin et  en oile, et  te garde d’aposteme chaut; quant il est  ostez, si covient que  tu frottes l’os tant que  chars i comence a naistre, puis le cure de choses exiccatives, que  font enjanrer char. En teil maniere: pren  <num>.ij.</num> parties de flor de froment, et  de colofoine <num>.iiij.</num> parties, et  en fai emplaustre; et  l’aministre en ces plaies por enjanrer char per tout.</p></div>
<div n="II.6">
<head> de l’estoupement des oreilles </head>
<p>Tout ceu que  chiet ens oreilles est une des <num>.iiij.</num> choses: ou grains, ou beste, ou piere de mine ou semblans chose si com  fer; ou semence, si com  jaisses, feves, pois; ou chose defluans si com  aigue et aisilz et semblans choses. Quant il <pb n="18va"/> chiet en l’oreille piere ou autre maniere de chose que  ne s’ajoste mie a l’oreille, ne ne croist en l’oreille, si  met l’oreille au solel. Se tu vois la piere,  si distille aucun  poc d’oile violet ou oile de sisament, puis i amenistre extraction; et  lou fai esternuer de condisi, et  li estoupe les narines quant li esternuemens vient, et  met entor l’oreille pieces de drapelz ou laine; et  estent l’oreille au desus. Mout  de fois vient fuer par  ceste cure; et  s’elle ne vient fuer, se li amenistre extraction as pinceures subtilz, de coi ci est li forme:</p>
<!--[illustration]-->
<p>S’elle saut fuer as pinceures, c’est boin; se ceu non, si amenistre extraction a l’oncine subtil de petite doubleure; et  s’elle ne saut par  ceu, si fai une caine d’arain et  boute lou chief de la cainne ou pertuis de l’oreille fort, et  estoupe ceu qui  est entor la cainne de cire mole si que  li vens n’i puisse entrer avec la cainne; puis le trai fuer forment, car mout de fois vient fuer si com  nos avons dit; et  s’elle ne vient fuer en teil maniere, si prent glut de coi en  prent les oisiaus, et  met en som aucun  estrument qui soit a point por ceu faire, et  met un poc de coton entor; puis presse le glut sus la piere ou quel  chose que  ce soit, et  trai fuer. Et s’elle ne saut fuer de toutes ces choses que  nos avons dit, si te haste de fendre l’oreille ainsois que  aposteme chalz <pb n="18vb"/> i veigne, et  spasme; et  li maniere de la fendure si est que  tu faices premier sainier lou malaide de la cephalique, et  estrai dou sanc selonc la mesure de sa vertu, puis fai seoir lou malaide entre tes mains et  li torne l’oreille au desus, et  fent une petite fendure en la racine de l’oreille a la graisse ou leu dependant; et  soit li fendure ausi com  une lune, tant que tu viegnes a la piere, puis l’oste selonc ton  pooir, et  la suce hastanment a ta bouche; et  la cure tant qu’il soit sanez. Et se c’est grains qui est ens et  il enfle, si aministre extraction; et  si’il ne puet issir, si amenistre  <num>.i.</num> spatumile tenve subtil selonc ceste forme:</p>
<!--[illustration]-->
<p>et  amenistre incision de celui grain. Mais  ne faire mie ceu quant  tu penses que li grains est moistes por la moistor de l’oreille, tant que  tu en aies fait maintes pieces; puis l’estrai as pinceures subtilz et  au succier, si com  nos avons dit, si que  li estractions soit aligie. <pc>¶</pc>  En l’aigue donques que  chiet en l’oreille covient que  li malaides use d’esternuement de condisi premiers, et  ample l’oreille de viel coton. Et soit gisans sus celle oreille meisme ou li aigue est. s’elle saut fuer per ceu, c’est boin. se ceu non, si prent maintes pieres selonc li longesce de ton  doit tenves et  legieres, et  les eschaufe un poc au feu; et  em mette li malaides une ou pertus de son oreille, et  saille sus i. <pb n="19ra"/> de ses piez d’autre part, et  fiere d’une autre piere sus la piere qui est en l’oreille; et  ne cesse de faire ceu de piere em piere  tant que  li aigue isse toute fuer, et  ensi saut elle toute fuer; et  se tu vues, si prent <num>.i.</num> jonc, et  boute l’un  des chiés en l’oreille, et  l’autre chief emprent de feu tant que  li plus dou jonc soit ars; puis refai autreteil d’autres jons tant que  li aigue isse toute, si com  nos avons dit en la piere. <pc>¶</pc>  En l’estraction de la beste, s’elle est de petit cors, si com  puce et  semblans chose, cure la si com  nos <w>avo<supplied>n</supplied>s</w> dit en la division; mais s’elle est de grant cors c’on  la puisse sentir, si amenistre extraction de pinceures; et  c’est li chose plus legiere a oster qui  soit en l’oreille. <pc>¶</pc>  En l’estraction des vers enjanrez as oreilles, quant tu lou cures si com  nos avons dit en la division et  ou traitier  des distillations, et  li cure ne profite mie, si covient que  tu regardes l’oreille au soleil: s’il i apert nulz vers, si les trai as pinceures subtilz, et  s’il n’aperent, si prent la cainne de coi ci est li forme:</p>
<!--[illustration]-->
<p><pc>¶</pc>  Et soit estroite desoz et  large desus. Et boute lou plus subtil chief en l’oreille selonc la quantiteit de la soffrance dou malaide, puis succe forment a tot la caine; fai ceu sovent tant que  tuit li ver issent. Et s’il n’obeissent a issir, si  estoupe entor la cainne de coton  si com  <pb n="19rb"/> j’ai dit en la piere; et  s’il ne saillent fuer si com  nos avons dit, si  aministre distillations que  li ancien ont esprovees en l’ocision des vers, et  tu les troveras ou traitier des distillations; et  si distille tes oiles et  tes medicines en l’oreille a tout cest estrument, de coi ci est li forme si com  tu vois:</p>
<!--[illustration]-->
<p>Et soit d’argent ou d’arain estrois desoz a <num>.i.</num> petis pertuis, et  desus overs por distiller; et  por presser dedens la distillation a <num>.i.</num> estrument d’arain bien fait por ceu, et  se tu vues pren <num>.i.</num> raseur et  envoloupe entor la pointe avenanment coton; puis i giete ton  oile ou ton  jus, et  ceu que  tu vues de tes medicines en la cainne, et  li caine soit en l’oreille; puis boute dedens lou raseur a tout lou coton, et  presse ta main  tempreement tant que  li oile soit distilleit ou chevement de l’oreille; et lou sente li malaides dedens, et  soit li distillations <num>.i.</num> poc eschaufee au feu ainsois c’on  la distille en l’oreille; et garde qu’elle ne soit trop froide, car li medicine ne seroit mie si bone.</p></div>
<div n="II.7">
<head> de l’estoupement des oreilles </head>
<p>Aucun  enfant naissent qui  n’ont nul pertus ens oreilles; et  ceste meisme chose avient as homes par estoupement de plaie, ou de char nee dedens l’oreille, et  cist estoupemens vient aucune fois em parfont en l’<w>o<pb n="19va"/>reille</w>, si c’on ne lou puet veoir; et  aucune fois avient <num>.i.</num> poc defuer lou pertus, et  lou voit om bien. <pc>¶</pc> Celle donques que  vient em parfont, si c’on  ne la puet veoir, est de grief sanation em plusors dispositions, et  en cele c’on  voit covient que  tu mettes l’oreille dou malaide au soleil; et  regarde dedens: se tu vois l’opilation apparent, si la oevre a tot cest spatumile de coi ci est li forme:</p>
<!--[illustration]-->
<p>Et soit agus et  trenchans devant et derrier tout plain, si qu’il ne blece l’oreille; se li opilation est de char nee ou cors de l’oreille, si la tien as pinceures subtilz, et  la cope legierement, tant que celle chars soit toute ostee. Et se li opilations est em parfont en l’oreille, si pren <num>.i.</num> raseur subtil legier et  l’eschaufe un petit au feu, puis li met ou cors de l’oreille. Se tu sens l’opilation dont li malaides sent grieteit a l’oïr, perce legierement, et  garde que  tu ne grever les ners de l’oreille; puis met en l’oreille une tente selonc la largesce dou pertus, et  la moille en l’oignement egyptien. Fai  ceu aucun  jor tant que  li plaie soit soudee, ou tu pren une tente et  la moille en aigue rose, et  poudre sus vitriole broiet; et  se tu vois enflee l’oreille, si couvient que  tu traies la tente et  remue <pb n="19vb"/> une autre tente moillie en cerote qui soit fait d’oile roset et  de cire, tant que li enfleure soit ostee; puis le cure tant qu’il soit sanez. Et se decorremens de sanc vient, si plonge une esponge et  drapelz en aigue froide, et  le met sus l’oreille, et  use d’autres cures qui oste lou decorrement de sanc qui sont ou traitier des destillations.</p></div>
<div n="II.8">
<head> de la char des papieres </head>
<p>Cist althelul que vienent em papieres des eulz quant ils sont moiste et  sont sec, si covient que  tu les estendes de tenailles et  de pinceures, et  le cope d’un spatumile de ses racines; puis met sor le leu vitriole broiet. Et se sans en decort, si le cauterize dou cautere lenticulaire subtil, et  li cauterizeir aprés l’incision vaut mues; et  maintes fois repairent, cant aucune chose demoure de lor racines; et  quant elles sont cauterizees par  feu, si sont arses celles racines et  ne revienent mie.</p></div>
<div n="II.9">
<head> de la gresle </head>
<p>Maintes fois vienent em papieres des eulz unes choses que semblent gresle en sa forme et  en sa duresce, et  por ceu est ceste maladie apelee «grandine», et  est une assemblee de moistor <w>g<supplied>r</supplied>osse</w> en la papiere desus et  desoz; li ovraiges est telz: pren warde se li grandine se muet d’une part et  d’autre, et  <pb n="20ra"/> c’est legiere chose a savoir; fent la donques dou large, puis l’escorche de chescune partie legierement, puis la prent as pinceures, et  la cope. se tu ne la pues coper sens percier un poc la papiere, si ne grieve rien au malaide; et  se li fendure est grans, si l’assemble a une costure, et  la cure tant qu’ele soit sanee; et  s’elle est petite, si n’i faire point de force, car li oignemens la restoure tantost et  enjanre char. Et se li grandine est dessendans au dedens de l’oreille vers la partie desus, si enverse la papiere, et  estent la grandine a unes pinceures, et  la cope et  presse d’une part et  d’autre; et  se li papiere est esloignie par l’incision, ce ne grieve rien; et  quant li grandine est copee, si leive l’oil d’aigue salee, et  cure le leu de ceu qui  enjanre char tant que  li malaides soit sanez.</p></div>
<div n="II.10">
<head> de la graisse des eulz </head>
<p>Exinach est une graisse qui est enjanree en toiles des papieres desus, et  ce avient plus as enfans c’a nules gens, et  grieve mout a lor eulz, et  li vienent li catharre as matinees, et  ne pueent regardeir la lumiere dou soleil por ceu que  les larmes se hastent a lor eulz; et  por ceu se couchent il sor lor faices adés, et dorment sus, et  sont lor papieres desoz lor sorcilz moistes que  li enfleure et  li apparance ont covert de l’exinach qui apert en l’oil. Et quant tu presses lou leu a tes dois et  sent l’exirnach <pb n="20rb"/> entr’ous. <pc>¶</pc>  Et li maniere de l’ovraige si est que li malaides mette son chief en ton  sain; et  puis pren <num>.i.</num> drapeil de lin, et  appareille une tente em maniere d’un  cercle selonc la quantiteit que conteigne exirnach de chescune partie, puis le met sus li; et  presse a tes dois d’une part et  d’autre, si que  li exirnach soit assemblez emmi le cercle; puis fent em  mileu de la moistor au spatumile trenchant une fendure dou large, et  ne soit mie plus grans que  li plaie c’on  fait a la sainie de voinne; et  fent le cuir em parfont tant que  tu veignes a l’exirnach; et  em plusors dispositions vient exirnach de la fendure, selonc la forme d’une piece de graisse blainche. Estrai la donques a tout une piece de drap charpit entre tes dois au defuer, et  torne ta main  a destre et  a senestre tant qu’il  soit espars; et  garde que  tu n’ajoster en la fendure, que  tu ne viegnes a tout le spatumile jusc’a l’oil, que  tu ne le bleces. <pc>¶</pc>  Et se li exirnach n’apert en l’encomencement de la fendure, si acroi un poc la fendure legierement tant qu’il apere; puis l’estrai si com  nos avons dit, puis moille drapelz en aisil et  en aigue, et  met sus le leu, et  estrain de bendelz. Et si a de tels homes qui broient seil et  mettent sus por corrompre cele moistor qui  est demoree. Puis  le cure tant qu’il soit sanez. Et s’il vient au leu aposteme <pb n="20va"/> chaut, si lou cure d’emplaustres assouajant tant qu’il soit sanez.</p></div>
<div n="II.11">
<head> des poilz des papieres </head>
<p>Quant em papieres naissent poilz ajostez autre que  li naturez, et  sont enveillit, si nuisent as eulz, et  font venir manieres de maladies si com  larmes acostumees et  mollifications des papieres et  albugine, tant que  c’est cause de la destruction des eulz; et  est li cure selonc <num>.iiij.</num> manieres: ou par  cautere ensamble feu, ou par  medicine ague selonc ceu qu’il est devant ou chapistre de cautere, et  est fais ou par  incision et  costure ou par  caines, selonc ceu que  je dirai. Il covient que  tu mettes lou chief dou malaide en ton sain, puis torne la papiere de l’oil a ta main  senestre; s’elle est convertie, c’est boin; se ceu non,  si i boute une aguille a tout <num>.i.</num> fil desus; et  soit ce delez la marge de la papiere ou li poil naissent delez ces poilz, et  trai <num>.i.</num> fil au desus a tout la papiere, et  la torne au raseur; puis fent en la partie desoz la papiere, desoz les poilz ajostez, a tout le spatumile copant, des le grant larmier jusc’au petit; puis estrai <num>.i.</num> fil, et  met desoz la papiere une petite tente de couton et  de drapeil, puis seigne sus la papiere une figure d’enche, si com  la fuelle de mirte, et  toutevoie il covient que  li figure soit selonc <pb n="20vb"/> la quantiteit que tu vues eslever la papiere qui  est devisez a toz. <pc>¶</pc>  Et si a teil qui a mestier c’on  cope grant quantiteit de la papiere selonc ceu que  li papiere est mollifie; puis fent a tout le spatumile sus les <num>.ij.</num> lignes que  tu as signiet, et  comence des lou grant larmier jusc’a petit; et  soit li une des fendures pres des poilz naturez en la groissece d’un  raiz, puis boute l’oncine en l’un des <num>.ij.</num> angles dou keur, puis l’escorche toute; puis assemble les <num>.ij.</num> levres a une costure d’une aguille a tout <num>.i.</num> fil de laine subtil, et  essue le sanc, et  fai aerdre la superfluiteit des filz sus les <num>.ij.</num> sorcilz a tout aucunes choses gluans, se tu vues faire ce; et  se ce non, si n’en  aies cure, puis laisse la costure et  les filz jusc’a <num>.iij.</num> jors ou <num>.iiij.</num>; puis cure la plaie sens costure de choses sechans et constrignans, car li papiere se relive  au soudement de la plaie et  l’assemblement de li, mais li costure est muedre (si com  dirent li ancien), et  c’est ovraiges sens paor; et  si a une autre maniere: et  est que  tu seignes la papiere d’une figure qui  soit ausi com  li fuelle de mirte, si com  nos avons conteit, a <num>.iij.</num> oncines desevrez selonc la forme qui  est ci:</p>
<!--[illustration]-->
<p><pc>¶</pc>  puis cope ceu qui  sormonte as petites forces igalment selonc la <w>for<pb n="21ra"/>me</w> qui est ci:</p>
<!--[illustration]-->
<p>Et se tu n’as pooir de tenir les tenailles, et  li chose n’est mie igalz, si  prent une aguille ou il ait <num>.i.</num> fil, et  la boute emmi la figure; et  boute <num>.i.</num> autre fil delez lou grant larmier, et  lou secont fil delez lou petit, et  assemble entre  tes dois les filz igalment; puis lieve ta main  igalment, et  lieve tout le cuir sus coi tu as signiet, si com  nos avons conteit, puis assemble les <num>.ij.</num> levres de la plaie par  costure, et  le cure tant qu’il soit sanez; et  se aposteme vient a ton  incision, si l’apaise de cerote et  de semblans oignement assouajans; et  aucune fois avient que  li poil de la papiere sont convertit: si covient que  tu uses ceu que  nos avons dit de l’incision; mais li costure en l’une et  en l’autre est plus artificialz. Li cure des caines si est selonc ceste forme: et  est que tu convertisses la papiere et  la fent dedens selonc ceu que  j’ai dit, et  puis fai <num>.ij.</num> caines par  art, et  <num>.ij.</num> liiens subtilz ausi lonc com  li papiere et  li largesce dou spatumile est; et  cope as <num>.ij.</num> chiés de <num>.ij.</num> pars ou tu tiens les filz; puis assemble l’un et  l’autre subtilment sus ceu que  sormonte de la papiere de l’oil, et  estrain  les <num>.ij.</num> cainnes des <num>.ij.</num> parties forment; et  le laisse <pb n="21rb"/> ensi aucuns jors, et  li cuir qui iert estrainte  morra et  nercira et  porrira, tant qu’il cherra par  lui. S’il  tarde, si le cope a unes forces, puis le cure tant qu’il soit sanez; et  quant li plaie iert soudee, et  si ert levee li papiere, et  ne poindront plus li poil; et  c’est li forme des <num>.ij.</num> cainnes que  tu feras selonc ceste figure, et  selonc ceste quantiteit de lonc et  de large:</p>
<!--[illustration]-->
<p>li ovraiges est telz que  tu preignes une aguille subtil, et  i boute <num>.i.</num> fil de soie souef et  subtil; puis assemble les chiés et  noe l’un et  l’autre subtilment, et  soit li longesce des filz une palme de lonc; puis ordene en la chasse <num>.i.</num> autre fil subtil de soie briément, et  noe les chief dou fil; puis mette li malaides son chief en ton  sain; et soit delez lou soleil si que  li ovraiges soit declairiez, car c’est uns ovraiges subtilz et  menus, puis boute l’aguille a tout la chasse en la racine dou poil ajosteit, et  la fai percier en la papiere hastanment tant que  tu la traies desus lou poil natureil; puis estrai le poil jusque sus la chasse, et  boute en la chasse celui poil, s’il en i a <num>.i.</num> ou <num>.ij.</num> ou <num>.iij.</num> ou plusors; puis estrai ta main  tant que  li poilz veigne fuers a tout la chasse en la papiere avec lou poil natureil. Et  se li chasse est <pb n="21va"/> traite et  li poilz ne vient fuer avec li, si trairas la chasse au desoz a tout le fil que  tu i as ordeneit, tant que  li chasse veigne fuer dou pertus desus et  que tu la voies par  la vision de l’oil; adonques si trairas la chasse et  le fil, et  clo l’oil et  lou laisse clo <num>.ij.</num> jors ou <num>.iij.</num>, tant que  li poil s’aerde en son leu et  naisse li char sus; et  se li poilz est petis, si acompaigne <num>.i.</num> poil lonc des chevoulz naturez, et  soit alevez avec celui ou tu le laisse, tant qu’il soit eslongiez et  puis le lieve.</p></div>
<div n="II.12">
<head> de la porriture de l’oil </head>
<p>Quant ceste maladie qui est apelee «aleacrati» ou li porriture vient en l’oil, si en i a de <num>.ij.</num> manieres: l’une natureil, et  l’autre innatureil. <pc>¶</pc>  Et avient par  soudement de plaie, ou de tailleure ou de cautere, et  par  semblans choses. Et li maniere de l’ovraige en li est que  tu fendes celle soudure, et  dessevre les levres de li, et  met dedens tentes de lin, et  la lie tant qu’elle soit sanee; et  ne covient mie que  tu uses en la cure de li de choses que  sechent et  restraignent. Car se tu fais ceu, si revient li maladie pire que  li premiere; mais i oevre de choses amollissans, si com  fenugreic; et  l’arose d’aigue ou altee et  semence de lin soient cuites, et  oignemens dyaquilon fondut en aucun  des oiles, et  i envoloupe une tente, et  le cure de ceu. <pc>¶</pc>  Et li tresors <pb n="21vb"/> de ta cure si est que tu te dones en garde qu’ele ne soude mie selonc la forme qu’elle fut devant; et  cist ovraiges que  nos avons dit nen  est fuers que  adresemens de ceste maladie, qu’elle ne reviegne selonc la forme qu’elle fut devant.</p></div>
<div n="II.13">
<head> de la char qui  vient en l’oil </head>
<p>Ceste maladie que  est desoz qui  vraiement est apelee «axacrati», et  est naturelz et  accidens. Li  accidens vient de plaie et  de fendure et  de cautere et  de choses semblans; et  li voie de l’ovraige en li si est que  tu preignes un aguille, en coi il ait <num>.i.</num> fil double, et  la fiche en la char, et  li fai percier des le senestre  larmier tant c’a destre, si que  li filz veigne en <num>.ij.</num> chiés de la char; puis estent la char au desus a tout l’aguille, et  la cope a <num>.i.</num> spatumile large. Et se li figure de la papiere revient selonc ceu qu’il covient, c’est boin; se ceu non, si  pren  <num>.i.</num> raseur et  le met en la fendure, et  torne la papiere, et  fent <num>.ij.</num> fendures ou costeit dedens la papiere; et  soient li chiés des <num>.ij.</num> fendures des <num>.ij.</num> angles de l’incision que  tu as copeit, et  soit fais uns angles si que  quant elles sont assemblees, que  li figure soit ausi com  li figure d’une lettre qui  a non  «<num>.j.</num> griesche»; puis oste celle char, selonc la quantiteit que  ses costez est agus desoz, de ceu qui  enseut la papiere, puis ajoste les <num>.ij.</num> <pb n="22ra"/> parties desevrees, et  les cout d’un  fil de lainne; puis lou cure de ceu que  nos avons dit des medicines mollifians, et  de tentes, tant qu’il soit sanez. Et se li maladie vient de fendure ou de costure ou de cautere, si covient que  tu fendes une fendure plainne desoz les poilz des papieres, et  selonc ceu qui  est ci devant; puis desevre entre les <num>.ij.</num> leivres d’une tente, si com  j’ai dit; et  doit on faire l’ovraige selonc la forme de la maladie, car elle est mout diverse en forme, et  li saiges maistres appareille engien de tout som pooir coment il faice revenir la figure a sa forme natureil; et  li malaides meisme, selonc ceu qu’il i covient d’ovraige et  d’estrumens em plusors dispositions.</p></div>
<div n="II.14">
<head> dou soudement de la papiere </head>
<p>Quant ceste soudure avient a mains homes en teil maniere que  li papiere desus est sodee avec le blanc de l’oil, et  ne puet movoir ne faire ses ovraiges naturez, si  covient donques que  tu i boutes la pointe d’un  raseur desoz la papiere, et  la lieve en haut; et  l’estent as pinceures, tant que  tu copes ceu qui  est aert au spatumile subtil, qui  ne soit mie trop agus ne trop trenchans, si que  li malaides ne puisse soffrir que  li spatumile trop agus ne blecent l’oil; et  soit ton  incision, dont tu escorche celle assemblee, legierement, <pb n="22rb"/> si que  li papiere reviegne selonc sa forme natureil; et  est sanee toute celle assemblee, et  font aucune fois en l’oil aigue salee, et  le leve d’aigue douce, et  de coliere; puis met  entre la papiere et  l’oil une tente de lin, et met sus l’oil laine moillie en abun d’uef; et  aprés le tier jor use dou coliere et  des choses soudans tant qu’il soit sanez.</p></div>
<div n="II.15">
<head> de l’ungle de l’oil</head>
<p>Saiches que  li ungle est selonc <num>.ij.</num> manieres: elle est nervouse et  semblans a <num>.i.</num> dur syfac, et  une autre qui n’est mie nervouse, mais est semblans a blainche moistor congelee, que  quant on la touche de fer et  on la cuide panre as pinceures, si ne puet om; et  l’une et  l’autre  semblance encomence devers le grant larmier, et  croist poc et  poc tant qu’ele cuevre toute la veue et  toute la lumiere et  le movement de l’oil. Et  li maniere de l’incision si est que  li malaides mette son chief en ton sain, puis li oevre les eulz; et  lieve la papiere a ta main,  puis coil l’ungle as pinceures de petite doubleure, et  l’estent au desus; puis pren  une aguille, et  i met <num>.i.</num> poil de cheval, ou de vaiche, ou de buef, et  <num>.i.</num> fil fort; et  double la pointe de l’aguille un poc et  la fiche emmi l’ungle, et  la perce a tout l’aguille, et  lie l’ungle d’un  fil et  l’estent au desus, <pb n="22va"/> et  escorche a tout lou poil le costeit de l’ungle qui enseut la prunele et  la soie au poil jusc’au chief, puis cope lou remanant en la racine dou larmier a tout lou spatumile subtil et  as petites forces, et  laisse la char natureil ou larmier, si que  par  l’incision ne veigne li cors des larmes acostumeement; et  aucune fois s’estent li ungle a l’oncine soulement, et  au fil, si com  nos avons dit; puis l’escorche on a tout le spatumile souef de coi ci est li forme:</p>
<!--[illustration]-->
<p>Et garde que  li spatumile ne touche la toile charnue et  la rompe, et  que li prunele ne soit percie; et  aprés l’incision giete en l’oil un poc de seil broiet, et  dou coliere fait de litargire, et  le laisse jusc’a l’autre jor; puis le cure de ceu qu’il i covient tant qu’il  soit sanez. <pc>¶</pc>  Et se li ungle n’est mie nervouse, et  tu ne pues bouter l’aguille, et  li uncines n’i puet entrer, maintes fois est curee ceste semblance d’ungle de medicines; et  naissent sicom  j’ai conteit en la division, et  se tu la vues coper, si oevre l’oil dou malaide, et  pren  le spatumile legier poc agut selonc ceste forme:</p>
<!--[illustration]-->
<p>Et reis l’ungle desus subtilment, et  se tu vois qu’elle amenuise point et  li rasion i apresse, si distille de ta bouche en l’oil <pb n="22vb"/> coliere fait de litargire et  dou coliere rouge et  seil broiet, et  estoupe l’oil jusc’a l’autre jor; puis rencomence l’autre ovraige selonc ceste meisme oevre, tant qu’elle soit toute ostee. Se  aucune chose ne t’est contraire en l’oil, si com  aposteme chaus, adonques la lait, et  cure premier l’aposteme chaut tant qu’il soit sanez, puis rencomence l’ovraige si com  devant, tant qu’il soit sanez. <pc>//</pc> Et se li apparance de la chair dou larmier nuit en l’oil par  grant nuisement, si la sospent a l’oncine, et  en cope une partie et  non  mie tot, que  cors de larmes n’i viegne; puis distille en l’oil coliere rouge qui est fais de litargire.</p></div>
<div n="II.16">
<head> de la char qui naist sus la prunelle </head>
<p>Es eulz d’aucuns homes naist aucune fois char rouge, et  cuevre la prunele et  restraint sus les papieres et  les torne au defuer, et  semble une rose de balauste; et  li ovraiges si est que  li malaides mette son  chief en ton sain, puis li oevre les eulz, et coil toute celle char as uncines convenaubles a ceu, et  la sostien a la force; puis cope la premiere char, et vai tout copant au raseur jusc’a la fin, et  te garde que tu ne bleces l’oil a l’ovraige; et  soit li incision dou spatumile que  nos avons dit en l’incision de l’ungle et  as petites forces de coi on oste lou sebel, si com  li forme aprés cest chapistre lou demostre; et  quant li incision est acomplie et  ostee toute li char, <pb n="23ra"/> si emple l’oil de seil broiet ou tu i distille coliere rouge et  semblans medicines corrosives, et  met sus l’oil defuer coton  avec abin d’uef, si qu’il soit asseurez d’aposteme chaut; et  s’il i demore rien, et  li sans chaus te sormonte, et  tu doutes aposteme chaut, si laisse l’oil et  cure l’aposteme de choses apaisant aposteme chaut; puis revien a ton  ovraige tant qu’il soit sanez, et  ensi fai cant chars est ajostee en l’oil par  ceste semblance. Mais  toutevoie il covient que  tu aliges la cure de chescun  oil foible de la voie natureil; et  de la voie accident, en ovraige de fer; et  ne bouter mie ta main  en aucun  de ces ovraiges tant que  tu voies que  cist membres soit soffrans celui ovraige.</p></div>
<div n="II.17">
<head> des voines des eulz </head>
<p>Sebel sont voinnes rouges que  sont covertes sus l’oil, et  tolent a la veue son ovraige et  afoiblissent l’oil toz jors. Mestier  est donques au premier que  tu regardes se li oil, en coi sebel est, est fors, et  n’i a autre maladie fuers que  lou sebel; adonques le coil en teil maniere: comande au malaide qu’il mette son chief en ton  sain, puis sospent celles voines a tout l’oncine selonc sa sapience, et  soit li oncines subtilz double selonc ceste forme:</p>
<!--[illustration]-->
<p>Et soient dui oncine par  degrez en <num>.i.</num> <pb n="23rb"/> cors selonc ceste forme:</p>
<!--[illustration]-->
<p>puis c’on  coil as forces celles voinnes subtilment, et  essue lou sanc houre aprés autre, tant que  tu voies removoir celles voines fuers de l’oil; et  garde que tu ne blecier l’oil as pointes des spatumiles, et  fai cest ovraige a houre de midi devant lou soleil, et  soies mout fervans en ton  ovraige si que  tu ne copes fuer que  celles voinnes; et  quant tu avras ce fait, si distille en l’oil coliere vert et  rouge por corrumpre ceu qui  est demorez dou sebel. <pc>//</pc> Et se tu n’as pooir de coillir tout ceu en celle houre, si fai emplastre sus l’oil de choses apaisans la dolor des eulz, et  le laisse aucuns jors tant que  li dolors soit apaisie et  soit asseurez d’aposteme chaut, puis rencomence selonc ceste maniere qui est devant tant qu’il soit sanez; et  c’est li forme des forces:</p>
<!--[illustration]--></div>
<div n="II.18">
<head>  de la fistule de l’oil </head>
<p>Li mire si nomment «arissati» fistule: quant tu la cures per cautere et  par  medicine ague ardant selonc ceu que  j’ai devant dit, et  elle n’est mie sanee, si est engien en li que  tu fendes sus l’aposteme, lai ou il doit meurer, et  trai toute la moistor que i est, tant <pb n="23va"/> que li os soit descovers. Et quant li os iert descovers, et  tu verras la corruption et  la noiror, si la reis a tout l’estrument de coi ci est li forme; et  est apelez «aspre chief», et  soit fait de feir inde a <num>.i.</num> chief reont, et  soit pointoiez si com  une lime si com  il est en la presente forme:</p>
<!--[illustration]-->
<p><pc>¶</pc>  Et met sus lou leu de l’os corrumput, puis le torne entre tes dois, et  presse ta main un poc tant que  tu saiches que celle corruption est rese; et  fai ceu aucune fois, puis restoure lou leu de medicines exiccatives. se li leus est soudez, et  char i naist, et  li cors de la bowe est soudez, et  remaint ensi xl. jors, et  il ne renovele et  n’est mie apostemez, et  accidens mavais n’i vient, saiches qu’il est sanez; se ceu non, si n’i a autre engien que  de ramener la fistule au pertus dou neif selonc ceste forme: et  est que tu descuevre de l’os la seconde fois par  fer, et  par medicines agues, et  quant il iert descovers si prent <num>.i.</num> foret selonc ceste forme, et  soit li chiés de fer a <num>.iij.</num> angles, et  li fust soit atenuis  jusc’a chief si com  tu vois ci:</p>
<!--[illustration]-->
<p>puis le met sus l’os delez lou larmier, et  esloigne ta main de l’oil <num>.i.</num> poc, puis torne a tot le foret tant qu’il perce <pb n="23vb"/> l’os et  le sent li malaides par  ceu que  li vens en ist s’il tient sa main  sus son neif; et  pues restoure lou leu de medicines seches, si com  je t’ai ensigniet, et  quant li char naist et  endurcist li leus, si vait li matiere au neif; si est plus legiere chose au malaide.</p></div>
<div n="II.19">
<head> de l’issue de l’oil </head>
<p>Quant li eulz apert fuer dou tout en tout, et  il ne vient point de destorbier au nef, ne amenuisement, si covient que  tu lies lou malaide; puis le saine, puis li met ventouses ou haterel sens ferir por succier, puis met sus l’oil <num>.i.</num> liien fait d’acaice et  de aloe et  d’encens et  de sarcocolle, et  puis estrain  l’oil, et  l’emplaustre sus de bendes et  de drapelz; et  li maniere des drapelz si est que tu preignes drapelz assez molz, et  double chescun  en <num>.iiij.</num>, et  puis met l’un  sus l’autre selonc la quantiteit que  li eulz en ait mestier; puis l’estrain  par  desus d’un  bendeil dur forment, et  rencomence les ventouses por succier sens ferir; puis oste les ventouses et  laisse l’oil estraint jor et  nuit, et  se li liiens amolist, si covient que  tu l’estraignes mout; puis oste lou liien aprés le jor et  la nut, et  se tu vois l’oil repairier, c’est boin; se ce non; si rencomence l’emplaustre et  les drapelz et  lou liien et  les ventouses tant qu’il soit sanez.</p></div>
<div n="II.20">
<head> dou derrompement de toile uvee </head>
<p>Quant disruptions vient en <pb n="24ra"/> la toile uvee, puis apert, et  vient fuer des papieres si com  <num>.i.</num> grain de resins, et est espoantauble a veoir; adonques se tu la vues coper, li ovraiges est telz que  tu boutes une aguille en la racine des la partie desoz jusc’a celi desus, puis boute une autre aguille ou il ait <num>.i.</num> fil double des la partie dou larmier; et  la fai percier, et  laisse la premiere aguille selonc la disposition; puis cope lou leu dou fil double et  lie une partie de l’uve entor, et  l’estraint bien, puis estrai l’aguille et  met  sus l’oil lainne moillie en abun  d’uef; et  le laisse tant que  li filz chiece avec l’uve, puis cure l’oil de choses confortans tant que  li plaie soit sanee; et  aucune fois li plaie est restrainte par  l’uve chescune part d’un  cercle de drap, tant qu’elle soit sanee. Et se li eulz done grant apparance, si le perce au spatumile subtil qui  viegne em parfont de l’oil, et  corre la moistor albuginé et  dessende li eulz, et  entre ens tantost; puis l’estrai tant qu’il soit sanez.</p></div>
<div n="II.21">
<head> de la bowe de l’oil </head>
<p>Ceste maladie qui  est apelee «alcunnati»  nen  est fuers que  bowe qui est assemblee en l’oil, semblant a aigue dessendant, et  ce n’est mie aigue; et li maniere de l’apparance de l’ovraige si est que  tu faices seoir lou malaide sus <num>.i.</num> siege appareilliet et  droit, puis prent le chief entre tes mains de <num>.ij.</num> pars, et  lou muef tant que  tu voies <pb n="24rb"/> la bowe venir au desus a tes eulz; puis soit ens fichie, et  ne dessende et  soit descombree li lumiere, et  voie li malaides les choses si com  il soloit; et  s’elle ne dessent desoz, saiches que  c’est aigue, et  se li dessendemens de la bowe n’est appareilliez si com  nos avons dit. si fai seoir lou malaide entre tes mains, puis prent le spatumile subtil et  fent sus la toile cornee <num>.i.</num> poc par  la continuation de la conjunctive avec la toile cornee et  la corone, tant que  li bowe isse; et  quant elle ert issue, si distille en l’oil aigue chaude mellee a miel, ou aigue ou fenugreic est boillis et  miel, puis soit curee d’autre  cure tant qu’elle soit sanee.</p></div>
<div n="II.22">
<head> des aigues de l’oil </head>
<p>Nos avons jai les semblances des aigues en la division, et  ceu qu’il covient por percier; si en oevre selonc la santeit. Il covient que  tu faices seoir lou malaide entre tes mains croisiet, fuers de la lumiere por le soleil, et  li lie l’oil sain et  estreint mout fort; puis met la papiere de l’oil a ta main  senestre se li eulz est senestres, ou a ta main  destre  se li eulz est destres; puis prent en ta main  destre, se li eulz est senestres, l’estrument qui est apelez «almagda», ou a ta main  senestre, se li eulz est destre; puis met la pointe de l’estrument delez la corone par  la groissece d’un  rait en celle blenchor <pb n="24va"/> de l’oil a la partie dou menor larmier, puis boute l’estrument qui  est apelez «almagda» vertuousement, et  trestorne ta main tant qu’il perce en la blenchor de l’oil, et  sente que  almagda viegne a la chose vuide; et  covient que  li mesure de la voie almagda soit au parfont de la mesure des  l’espaice qui est des la prunele jusc’a la fin de la noirour; et  c’est li corone de l’oil; si verras l’os en celle papiere por la clarteit de la toile cornee, et  pues met l’estrument jusc’a leu ou li aigue est, puis l’espresse desoz une voie aprés autre. se li aigue dessent maintenant, si voit li malaides devant lui et  l’estrument en son oil. <pc>¶</pc>  Aprés repose <num>.i.</num> petit, et  se li aigue remonte la seconde voie, met la fuer avec l’estrument, et  quant elle est ens fichie et  ele ne monte, si estrai almagda legierement en tornoiant ta main  poc et  poc; et  puis remette  en aigue un poc de seil gemme, et  leive de ceu l’oil dedens. Puis  met par  defuer l’oil estoupes ou lainne moillie en oile roset et  en abun  d’uef, et  lie avec l’oil sain. <pc>¶</pc>  Nos, et  cil qui  sont de nostre tens, mettons sus comin broiet avec abun  d’uef. Et se almagda n’i puet entrer en l’oil par  sa duresce, car il i a de teilz homes qui  ont trop durs les eulz, si covient que  tu preignes l’estrument qui  est apelez «alberit», de coi ci est li forme:</p>
<!--[illustration]-->
<p><pb n="24vb"/> <pc>¶</pc>  Et perce donques la conjunctive soulement, et  n’aler mie trop em parfont, mais fai <num>.i.</num> leu subtil, puis i boute almagda, si com  nos avons dit; et  au complissement de l’uevre appareille au malaide <num>.i.</num> dorteur avenant, en coi il dorme sus son dos en <num>.j.</num> leu tenebrous; et  soit deveez de toz movemens, et  preigne legieres viandes, et  ne mueve son chief ne a destre ne a senestre, et  soit liiez selonc sa disposition jusc’a tier jor; puis le deslie en cele maison meisme tenebrouse, et  esprueve sa veue, et  lou fai veoir aucunes choses, et  puis li remet lou lien jusc’a septime jor; et  ne covient mie que  tu faices ceu en l’oure de la cure ou aprés l’incision maintenant, mais il covient que  tu aliges ceu, por ceu que  li aigue monte hastanment. se apostemes chaus vient, que  tu desliies l’oil devant le septime jor, et  l’adrece de ceu qui  assouaige aposteme; et  quant il est apaisiez, si deslie la veue et  met sus sa faice <num>.i.</num> orilliet por covrir aucun  jor, et  soit adés en celle maison  tenebrouse. Et puis isse de la maison poc et  poc, et  se convertisse en ses cas; et  saiches que  nulz deciples ne se doit entremettre en cest cas. <pc>//</pc> Et uns vint a nos qui estoit de la Yrach,  qui  nos dist que  en som pais faisoit om almagda perciet, a coi on succe l’aigue, mais toutevoie je n’en  vis onques nul en nostre terre, ne je ne <pb n="25ra"/>  lou lis onques en livres des anciens; et  par  aventure c’est une novele chose. Et  ce sont les semblances des formes de almagda, por ceu que  cil qui  ne les conoit les voie; et  soient d’arain proprement:</p>
<!--[illustration]-->
<p>Et soient li chief d’aus de ceste meisme subtiliteit, et  li derriene en <num>.iij.</num> angles ague.</p></div>
<div n="II.23">
<head> de la char sor le neis </head>
<p>Aucune fois naissent ou neis chars ajostees diverses, de coi il i a aucunes qui  semblent scorpions a mout de piez; et  si i a de telz ou il ait char enchancree de fuxe color, et  si a char souef de bone color. En celle  donques de ces chars qui  est souef, et  ne mie enchancree, covient que  tu faices seoir lou malaide entre tes mains encontre lou soleil; et  oevre ses narines, et  giete l’oncine a celles chars, et  les trai fuers; pues cope ceu que  tu em pues sostenir au spatumile subtil agut d’une part, tant que  tu saiches que  celle char est toute ostee. Et s’il en remaint aucune chose c’on  ne puisse coper, si l’ovrez a tout <num>.i.</num> des estrumens subtil legierement, si qu’il n’i demoure rien; et  se sans te sormonte, ou aposteme chaus, si lou secort si com  il covient; et  se c’est apostemes malignes, si te haste et  lou cauterize <pb n="25rb"/> tant que li sans soit estainchiez et  soient ostees toutes les chars, puis giete ou neis aisil et  aigue ou vin. Se li neis oevre, et  moistors en vient jusc’a palais, saiches qu’il est sanez; et  se moistors ne perce si com  il covient, saiches qu’il i a char nee en l’os desus, a coi li estrumens ne vient mie por  taillier: adonques covient il que  tu i boutes <num>.i.</num> fil de lin un poc gros, et  soit noez de mains nous, et  ait entre chescun nout d’espaice <num>.i.</num> doit ou moins; et  mette li malaides lou chiés dou fil en son neif a som pooir, et  traie en odorant tant qu’il viegne par  lou neif dedens la bouche; et  maintes fois font ensi li enfant as escoles, et  c’est legiere chose a celui qui le vuet faire; puis tien le chief qui  vient par  lou neif a une main, et  l’autre  chief qui vient par  la bouche a l’autre  main, et  saiche l’un aprés l’autre en soiant as nous qui sont ou fil. Fai  ceu tant que  tu saiches que  li nout ont corrompue celle char, puis trai lou filz, essue le sanc, et  moille lou fil en oignement egiptien, et  le remet derechief au neis si com  devant; fai ceu <num>.iij.</num> jors ou plus, tant que  li oignemens corrode tout ceu qui  est demorez de char; et  puis met ou neis une caine de plonc aucuns jors tant qu’il soit sanez, et  s’il a mestier  de medicines sechans, si en use; et  c’est li <pb n="25va"/> forme de l’estrument por purgier lou chief, a coi on distille les oiles et  les medicines ou neis:</p>
<!--[illustration à l’intérieur du texte]-->
<p>Et soit d’argent ou d’arain, semblant a une lampe overte, si com  une cainne, et  li conduis ausi; et  se tu vues, si fai une cainne close, et  soit li estrumens plains por espurgier lou chief; et  ait <num>.i.</num> mainche au chief por lou tenir quant on chaufe l’oile ou aucune liquor.</p></div>
<div n="II.24">
<head> de la char sor le neis </head>
<p>Maintes fois naist au chief dou neis une maladie qui est apelee «telul», et croist et  devient grans adés, tant qu’il est vis chose au regarder; et  por ceu covient que tu lou copes au comencement, et  l’oste tout fuer, puis met sor leu lou cautere ou la medicine ardant; et  s’on le tarde a coper  tant qu’il  soit grans, si pren  warde s’il est durs, de fuxe color, de povre sens: si ne lou touchier mie de fer car c’est uns apostemes enchancrez, car quant on le cope aucune fois, si en vient grant malice au malaide; et  se li apostemes est de soef touchement, non  mie de fuxe color, et  tu vois c’on  le puisse tout coper, si vuide le malaide et  lou cope sens paor, et  cure le leu de choses sechans et restraignans.</p></div>
<div n="II.25">
<head> quant li neis est copez et  cosus </head>
<p>Saiches que  quant solutions de continuation vient en une de ces <pb n="25vb"/> cartillagines ovraiges, i profite poc, fuer que  en aucuns homes. Il covient donques cant ceu avient a aucun, si regarde se li plaie est fresche a tout son sanc; et  adonques ajoste les <num>.ij.</num> levres a une costure, puis le cure tant qu’il soit sanez; et  se les levres sont ja desevrees d’une part et  d’autre, si covient que tu escorches toutes les parties de lor keur tant qu’elles sainent, puis assemble les <num>.ij.</num> levres a une costure, et  l’estraint, et  poudre sus poudre de sanc de dragon, et  encens broiet; et  met sus les poudres une piece d’emplaustre de fort ou d’autre emplaustre soudant, et  le laisse tant qu’il chiece par  lui, puis le cure d’oignement tant qu’il soit sanez. Li  maniere de la costure si est que tu assembles la solution: ou par  aguilles, si com  nos avons dit en la costure dou ventre; ou par  fil, si com  je le t’ai fait savoir.</p></div>
<div n="II.26">
<head> des apostemes des levres </head>
<p>A  mains homes avient dedens les levres aposteme dur, semblans a grains de veces, et  menor et  plus grant; adonques couvient que  tu tornes les levres, et  fendes sus chescun  nout, et  le prent as pinceures et  le cope en chescune partie; puis emple lou leu aprés l’incision de vitriole broiet, tant que li sans soit estainchiez; et  puis lou leive d’aisil, et  cure lou leu de <pb n="26ra"/> choses seches tant qu’il soit sanez.</p></div>
<div n="II.27">
<head> de la char des gencives </head>
<p>Maintes fois naist sus les gencives char ajostee, que  li ancien apelent «albulus»;  si covient que  tu la sostienes as tenailles, et  la cope a sa racine, et  laisse corre la bowe ou le sanc; puis met sor le leu vitriole broiet, ou autres poudres restraignans et  desiccatives; et  se celle char revient aprés l’incision, et  maintes fois avient, si la cope la seconde fois, et  la cauterize: si ne revient mie aprés le cautere; et  ce sont les formes des estrumens por coper.</p>
<!--[illustrations]--></div>
<div n="II.28">
<head> des sordens </head>
<p>Aucunes fois sont assemblees au chief des dens, dedens la bouche entre les gencives, escorces qui  sont laides et  aspres; et  aucune fois sont li dent noir et  citrin et  vers, tant que  li corruption vient a la gencive, et  sont li dent puant; si covient que  tu faices seoir lou malaide entre tes mains, et  ses chiés soit en ton saint, et  reis les dens ou les escorces aperent, tant qu’il n’i demore rien; et  ensi fai de la noiror et  de la verdor, et  de la jaunice et  des autres taiches, tant qu’elles soient mondees; et  s’on oste ceu que  i est a la premiere rasion, c’est boin; se ceu non, si rencomence a rere le secont jor et <pb n="26rb"/> lou tier, tant que tu aies tout reis; et saiches que  li dent ont mestier de diverses formes d’estrumens por reire, selonc ceu que  li oevre lou demoustre, por ceu que  li raseur dont on reit defuer les dens ont autres formes que  cil dont on reit entre les dens; et  cestes formes et  autres soient avec toi appareillies.</p>
<!--[illustrations]-->
<p>Il covient quant tu cures lou dent de sa dolor que tu tardes dou traire tant com  tu pues, car ce ne doit om mie faire; car c’est une substance mout haute jusc’a donc c’on  n’ait point d’excusation dou raier. <pc>¶</pc>  Adonques quant li malaides est constrains dou traire, si covient que  tu soies certains dou dent doillant. Maintes  fois desoit li dolor lou malaide, et  cuide qu’elle soit ou dent saint, et  fait traire le boin dent; et  toutevoie ne se depart mie li dolor per ceu, tant que  li malvais estrais, car nos l’avons ja veut faire a ces sainors; et quant tu es bien certains dou dent doillant, si covient que  tu escorches entor lou dent a tout i. spatumile fort por  warder  la gencive de toutes pars; puis le mues a tes dois ou as tenailles subtilz au premier poc et  poc, tant qu’il soit bien eslochiés, puis i afferme bien les <w>tenail<pb n="26va"/>les</w>; et  soit li chiés dou malaide en ton  saint entre tes genous, et  lou tien bien si qu’il ne se mueve. <pc>¶</pc>  Aprés estrai lou dent droitement sens brisier, et  s’il ne saut fuer, si prent aucun  de ces estrumens et  le boute dedens de chescune part legierement, et  lou remuef si com  tu as fait premier. Et se li dens est perciez et  mengiez, si covient que  tu l’emplisses de drapelz, lai ou li pertus sont; et  si l’estraint subtilment as tenailles, que  il ne brise a l’estraindre; et  covient mout saigement ovrer entor la gencive por deschaucier lou dent. Et te done bien en warde que tu ne le brises, et  en remaigne une partie, et  reveigne au malaide par  la malice de la racine plus grans dolors de la premiere. Et te warde que  tu ne faices mie ensi com  font li ignorant sainor, qui  par  lor haste et  par  lor hardiesce brisent aucune fois le charreit, et  n’i amenistrent mie ceu que  nos avons conteit; mais font venir aucune fois par  l’oquison de ceu grant maladie por les racines que  i demorent, ou por lou charreit qu’il brisent, si com  nos avons sovent veut; et  quant li dens est trais, si lavez lou leu de vin ou d’aisil et  de seil; et  se decorremens de sanc i vient, que  sovent avient, si emple lou leu de vitriole broiet; et  se ceu ne vaut, si le cauterize. Les formes des estrumens, a coi om muet les dens premier, soient a longes pointes et  a gros  mainches, qu’il ne doublent mie quant tu trairas le dent; <pb n="26vb"/> et  ce sont les formes:</p>
<!--[illustrations]-->
<p>Et soient de gros membres si qu’il ne ploient mie au traire, et  soient de fer inde bien fait, et  soient dentez por mues tenir.</p></div>
<div n="II.29">
<head> de la racine des dens </head>
<p>Quant li racine demoure au traire, si covient que  tu mettes sor le leu coton  moilliet em burre <num>.i.</num> jor ou ij., tant que  li leus soit amolis, pues i boute les tenailles qui  sont apelees «algefri», de coi li chiés semblet bec de soigne; et  soient dedens faites ausi com  une lime et  c’est li forme:</p>
<!--[illustration]-->
<p>Et se les racines ne vuellent issir a tout ces tenailles, si covient que  tu descuevre la char tot entor la racine, et  i met l’estrument qui est apelez «althali», c’est a savoir palainche, de coi ci est li forme:</p>
<!--[illustration]-->
<p>Et soit fors et  gros si qu’il ne brise mie, et  se li racine saut par  ceu, c’est boin; se ceu non, si t’aide de toz les estrumens, de coi les formes vienent ci aprés:</p>
<!--[illustration]-->
<p>Et si s’aide on de cest estrument qui  ait <num>.ij.</num> rains, de coi ci est li forme: </p>
<p><pb n="27ra"/> <!--[illustration]--></p>
<p>et  d’autres ferremens qui sont devant en la rasion des dens, et  de cest estrument qui  semble unes grans tenailles, dont ci est li forme:</p>
<!--[illustration]-->
<p>Et soit cist estrumens fors qu’il ne puisse brisier, et  saiches que  mout d’estrumens de dens sont; et  ausi d’autres estrumens, qui  ne sont mie contez; et  li saiges maistres subtilz trueve par  soi meisme son estrument, selonc ceu que  ses ovraiges et  li maladie li demoustre, car il i a de teilz maladies ou li ancien n’enseignerent point d’estrument por la diversiteit d’au;s et  s’om brise point dou charreit ou des autres os, ou il porrit, si i cerche as estrumens qu’il i covient, que  je t’ai dit, et  t’aide des gestes, de coi ci est li forme:</p>
<!--[illustration]-->
<p>Et soient gros et  bien tenant por tenir l’os, qu’il n’eschaipe, mais le puisse tenir et  oster; et  puis restoure lou leu de medicines convenant a ceu, et  s’il ait en l’os porriture, et  elle est petite, si la reis a tout cest estrument:</p>
<!--[illustration]-->
<p>Quant li dent apperent ne mie <pb n="27rb"/> selonc lou cors natureil, et li forme est laide, et  meismement en femmes puceles, si  covient que  tu saiches se li dens est neis aprés lou dent, et  n’est mie en droit leu, et  on ne lou puet soier ne limer: adonques lou raie; et  s’il est aers avec lou dent, si prent cest estrument dont ci est li forme, et  est semblans a <num>.i.</num> petit bec, et  soit de fer inde agut en som:</p>
<!--[illustration]-->
<p>Et lou cope poc et  poc em mains jors por la duresce dou dent, et por ceu que  tu ne mueves les autres, et  s’il est apparans c’on  le puisse limer, si lou lime d’une teil lime com  ci est li forme:</p>
<!--[illustration]-->
<p>et  est ausi com  li lime de coi on fait les aguilles; et  en lime lou dent poc et poc em mains jors legierement, si qu’il ne se mueve tant qu’il chiece; puis la plaine en la fin a tout aucun  raseur, et  se li dens est trop trenchans et  il blece la lengue, si covient limer  l’aspreteit tant qu’il soit igalz, si qu’il ne blece la lengue ne ne corrompe la parole.</p></div>
<div n="II.30">
<head> quant li dent lochent </head>
<p>Quant li dent devant lochent, ou par  percussion ou par  cheoir, et  li malaides ne puet presser sus ceu qu’il menjue qu’il ne chient, et  tu les as curez de medicines restrignans, et  ceu ne vaut; si les covient restraindre d’un  fil d’or, car li filz d’argent <pb n="27va"/> devient vert et  porrit, mais li ors ne se mue onques; et  soit li filz moiens ne trop gros ne trop menus, selonc la quantiteit de l’espaice entre les dens; et  se tu vues adrecier les dens, si pren lou fil et  lou boute double  entre les <num>.ij.</num> dens sains, puis met les chiés entre les dens meus, s’il en i a <num>.i.</num> ou plusors, tant que  tu veignes saigement jusc’au dent sain d’autre part; puis rencomence la coverture jusc’a la partie ou tu encomensas, et  estrains ta main  subtilment et  saigement, tant qu’il ne se mueve point; et  soit ta lieeure a la racine dou dent si  qu’il ne puist eschaper. Puis  cope les chiés dou fil a unes tenailles, et  les assemble, et  les repont entre le  dent sain, et  le met ensi qu’il ne blece la lengue; et  puis le laisse ensi estroit tant com  il puet demorer, et  s’il deslie, ou li filz ront, si l’estraint d’un  autre fil; si demorrait et  servira ensi tout son tens, et  c’est li forme des dens et  li figure de l’adrecement des <num>.ij.</num> dens sains, et  des <num>.ij.</num> meus, si com  tu vois:</p>
<!--[illustration à l’intérieur du texte Fait assez rare, cette illustration montre les dents avec la ficelle (la majorité des illustrations sont des instruments chirurgicaux).]-->
<p>Et quant li dent chiet, si lou remet on en son leu, de fres en fres, si com  nos avons dit; et  ne s’en entremette mie qui  n’est saiges et  soffrans, et  aucune fois fait on la forme d’un  dent d’os de vaiche, et  lou met on au leu ou li defaute est, et  l’estraint on si com  <pb n="27vb"/> nos avons dit, et  demore et  sert ensi lonc tens.</p></div>
<div n="II.31">
<head> de coper lou liien de la lengue  </head>
<p>Aucune fois est cist liiens qui vient desoz la lengue ou naturez, que  on naist ensi; ou par  accident de plaie soudee; et  li ovraiges est telz que  tu oevre la bouche dou malaide, et  ait sa teste en ton  sain, et  li lieve la lengue; puis cope lou liien nervous dou large, tant que  li lengue soit desloie de son tenement, et  se il i a duresce ou nout, et  c’est de soudement de plaie, si i boute l’uncine et  cope dou large celui liement; et  garde que  li fendure ne soit mie trop em parfont, por l’artere qui  est desoz; et  quant tu as fait, si leve le leu d’aigue rose et  d’aisil, ou d’aigue froide, puis met desoz la lengue une tente de lin; et  la teigne li malaides chescune nuit, que  li leus ne puisse soder. Et se decorremens de sanc vient, si met sor le leu vitriole broiet; et  se li sans te vaint, si le cauterize au cautere lentiginout, qui est boin a ceu; puis le cure d’autre  cure tant qu’il soit sanez, et  se tu lou vois de fusse color ou noir ou dur, si que  li malaides ne lou sent, si n’i touchier point, car c’est chancre; et  s’il est declinans a blenchor, et  il i a moistor, si i giete l’oncine, et  lou fent d’un  spatumile subtil, et  lou delivre d’une part et  d’autre; et  se li sans te vaint a ton  ovraige, si met sus vitriole broiet tant <pb n="28ra"/> qu’il soit estainchiez, puis revien a ton  ovraige tant que  tu traies tout fuer; puis leve lou leu d’aisil et  de seil, et  le cure d’autres cures tant qu’il soit sanez.</p></div>
<div n="II.32">
<head> des apostemes de la gorge </head>
<p>Aucune fois vient dedens la gorge boces qui  sont apelees «godath», et  les apele on <w>propreme<supplied>n</supplied>t</w> les <num>.ij.</num> amandres, et  quant tu les cures, si com  nos avons dit en la division, et  elles ne sont sanees, si  pren  garde: se c’est apostemes dur de petit sens et  de fusse color, si ne  lou touchier  mie de fer. Et s’il est rouges et  li racine est grosse, si ne lou touchier  mie de fer, ausi por lou decorrement de sanc; mais lou laisse tant qu’il soit meur, et  adonques tu lou partiras, ou il rompirait par  soi; et  s’il est de blainche color reont, et  li racine est subtilz, si aies apareilliet l’estrument por coper, mais regarde premierement se li apostemes chalz repose et est apaisiez. Adonques fai seoir lou malaide devant lou soleil, et  ses chiés soit en ton sain, et  li oevre la bouche et  lou preigne li serjans entre ses <w>ma<supplied>i</supplied>ns</w>, et  presse la lengue desoz a tout l’estrument, de coi ci est li forme; et  soit d’argent ou d’arain  subtil ausi com  uns coutelz:</p>
<!--[illustration]-->
<p>Cant tu presses la lengue a tout cest estrument, et  tu vois <pb n="28rb"/> l’aposteme, si  pren l’oncine et  lou fiche en l’amandre, et  la trai fuer au desus plus que  tu pues; et  trai aucune chose  des toiles avec, puis la cope a l’estrument, de coi ci est li forme, que  semble unes forces; et  toutevoie li chief sont corbé, et  l’un endroit l’autre, et  sont molt agut, et  est fait de fer inde ou d’andainne:</p>
<!--[illustration]-->
<p>Et se tu n’as cest estrument present, si lou cope as tenailles, de coi ci est li forme:</p>
<!--[illustration]-->
<p>Et soit trenchans d’une part, et  d’autre part nom; et  quant tu as copeit l’une des amandres, si cope l’autre selonc cele meisme maniere, et  aprés l’incision gargarize li malaides aigue chaude, et  aigue et  aisil, et  se decorremens de sanc avient, si gargarize li malaides aigue, ou escorces de pomes grenates soient cuites, ou fuelles de mirte, et  semblans choses, tant que  li sans soit estainchiez; puis lou cure tant qu’il soit sanez; et  aucune fois naissent en la gorge autres apostemes que  les <num>.ij.</num> amandres, si les cope donques ensi com  les <num>.ij.</num> amandres igament. Et  je medicinai une femme d’un  aposteme que  li estoit neis dedens la gorge, c’est <pb n="28va"/> a savoir <num>.i.</num> aposteme de petit sens; et avoit jai bien pres close toute la gorge, si que  li femme ne pooit expirer por le conduit qui  estoit estoupez, et  ne pooit ne mengier ne boivre, et  fust morte s’elle demorast ensi <num>.i.</num> jor ou <num>.ij.</num> Et li apostemes estoit jai si montez qu’il avoit fuer mis <num>.ij.</num> rains par  les <num>.ij.</num> pertuis dou neis. Je hastai donques tantost, et  fichai en l’un <num>.i.</num> oncine, puis lou traï fuers, et  en traï grant porcion de bowe; puis refis autreteil en l’autre pertus dou neis, et  li ovrai la bouche et  li pressai la lengue; aprés fichai l’oncine en ces apostemes, et  en copai une partie, et  n’en  issit fuers que un poc de sanc; et  ensi fut destoupez li conduis de la gorge la femme, et  comensa maintenant a boivre aigue et  puis vin, et  ne cessai de taillier de cel aposteme par  lonc tens; et  li apostemes recroissoit adés, et  remplissoit lou leu que  je avoie vuidiet, tant qu’il refut mout gros; adonques je l’engignai et  lou cauterizai dedens la gorge: ensi demora sens croistre; et  me partis de ces parties, et  ne soi que  Deus fist de li aprés moi.</p></div>
<div n="II.33">
<head> de l’uve </head>
<p>Quant reume dessent a l’uve, et  elle est enflee et  elle est longe, si est apelee «perpendiculaire»; et  s’elle est desoz grosse et  reonde, si est apelee «uve». Quant elle est curee si com  nos avons dit en la division, et  li cure ne profite mie, et  tu vois que  <pb n="28vb"/> li chaus apostemes est apaisiez, et  elle est subtilz, si covient que  tu la copes; et celle qui est reonde assemblee et  n’est mie longe; et  elle est sanguine ou de fusse color ou noire, si  covient que  tu eschues l’incision de li. Car il i a grant peril sus lou malaide. Il covient donques, quant tu la vois, selonc la maniere que  j’ai dit, de sa blenchor et de sa longesce, que  tu faices seoir le malaide devant lou soleil, et  li presse la lengue  a l’estrument dont nos avons fait la remembrance ci devant; puis fiche l’oncine en l’uve, et  la trai desoz, et  la cope a <num>.i.</num> des <num>.ij.</num> estrumens que  j’ai dit en l’incision des <num>.ij.</num> amandres. Et covient que  tu ne coper  mie fuer que  la superfluiteit qui  est outre le termine natureil; car se tu en copes plus, si grieves a la voix, et  a la parolle; et  aprés l’incision, use de ceu que  nos avons dit en l’incision des <num>.ij.</num> amandres, et  le cure tant qu’elle soit sanee. Et se li malaides a paor dou coper, si covient que tu i use d’engien a la cauterization de li sens paor. Et li maniere dou cautere si est aigue ague. Et est que  li malaides mette son chief en ton  sain, et  puis li presse la lengue a l’estrument que  nos avons dit ou chapistre  de cautere, et confis avec aigue vive chaus, si qu’elle ne soit mie trop espesse ne trop clere; et  en emple le chevement de cest estrument, de coi ci est <pb n="29ra"/> li forme:</p>
<!--[illustration]-->
<p>Et ait ou chief une cheveure ou om met la medecine, si com  li chevemens d’une cuillier, et  met l’estrument a tout la medicine sus l’uve; et  li malaides soit gisans sus son costeit, si que  li salive et  li muscillaige corre de sa bouche de la medicine dedens, si qu’ele ne dessende a la gorge, et  lou blece; puis tien ta main a tout la medicine et  la presse sus l’uve, la quantiteit de la moitiet d’une houre, tant que  tu la vois nercie et li mordications de la medicine soit apaisie; et  se tu vues, pren coton et  l’envoloupe sus aucun  estrument, et  moille lou coton en la medicine, et  boute l’estrument a tout le couton  en la cainne desus, tant que  li coton s’aerde sus l’uve; et  fai ceu sovent, tant que  li cauteres soit parfais, puis la laisse elle seche, et  chiet aprés <num>.iiij.</num> jors ou <num>.v.</num> Et se tu as mestier de rencomencier lou cautere de la medicine, si le rencomence, et  aprés le cautere l’essue entor l’uve, de couton  embut em burre, et  mundifie ceu qui est entor de la medicine; et  soit arosez d’aigue froide, et  soit curez de gargarismes tant qu’il soit sanez. <pc>¶</pc>  Ceste cure est plus save de l’incision, ne que  li cautere; s’elle est curee de fumigation selonc ceste maniere, pren <pb n="29rb"/> calament et  ysope et  origanum et  rue et camomille et  avronne et  semblans herbes, et  les assemble toutes ou aucunes d’eles en <num>.i.</num> pot, et  i met aisil, et  fai bullir; et  li potz  soit  bien gluez de fort terre, et  enmi le pot ait <num>.i.</num> estrument cheveit selonc ceste maniere:</p>
<!--[illustration]-->
<p>Et soit d’argent ou d’arain, et  soit li uns des chiés boutez en la bouche dou malaide tant que li vapor monte a l’uve par  la caine, tant que  li uve soit mortifie; aprés lou rencomence sovent, tant que  li uve seche, et  garde que  tu ne faices ceu au comencement de l’avenement de l’aposteme chaut, car plusors choses i avienent; et  ne faire mie ceu fuer que  a la declination d’aposteme chaut. Et se cist estrument n’est presens, si pren une caine et  met dedens lou chief une craiffe d’uef, si que li bouche au malaide n’ait mie trop chaut; car li craiffe d’uef ne lait mie la vapor grever  la bouche, et c’est bone cure ensamble salut.</p>
<p>Maintes fois s’aert a la gorge os ou espinee de poisson, ou aucune chose; si covient <w>don<supplied>c</supplied></w> que tu traies ceu que  tu pues veoir, et  li presse la lengue au soleil a tout l’estrument, si que  tu voies mues la chose; et  ceu que  ne t’apert mie et  est reponus <pb n="29va"/> en la gorge, covient que  tu faices vomir le malaide ainsois que li viande soit cuite en l’estomac; par  aventure si istra li chose aerse par  le vomissement; ou li malaides englutisse une piece d’esponge, ou une piece de navel, ou une racine de laitue, ou <num>.i.</num> morceil de pain sec; et  lie a l’esponge <num>.i.</num> fil, et  puis la transglutisse; et  quant elle venra au leu, si s’aerdra, et  puis trairas fuer; et  s’elle ne vient fuer de ceu que  nos avons dit, si pren <num>.i.</num> estrument de plonc selonc ceste forme:</p>
<!--[illustration]-->
<p><pc>¶</pc>  Et soit li estrumens corbés au chief si qu’il puist plus legierement entrer en la gorge, et  ait le chief en haut leveit; et  warde que  tu ne touchier l’epiglote, que  li tous ne li viegne, ne ne bouter mie l’os dedens; et  mues vaut que  li malaides i boute l’estrument, por ceu qu’il seit mues ou li chose est aerse; si la boute aval, ou il la traie fuer a tout l’estrument igalment, tant qu’elle soit fuer.</p></div>
<div n="II.34">
<head> de la sansue de la gorge</head>
<p>Aucune fois est medicinee li sansue, si com  j’ai dit en la division, par  la cure de medicines; et  quant ceu ne profite mie, adonques regarde en la gorge dou malaide au soleil, puis que  tu li presses la lengue a l’estrument que  je t’ai <pb n="29vb"/> dit. Et se tu vois la sansue, si la trai a tout <num>.i.</num> petit uncine, ou as tenailles subtilz que  valent a ceu. Et se ceu ne vaut, si pren une caine chevee, et  la boute en la gorge dou malaide, puis boute ou chevement de la caine <num>.i.</num> fer chaut, et  fai ce sovent. Et se teigne li malaides d’aigue toute jor. puis pren plein  <num>.i.</num> voirre d’aigue froide, et  oevre la bouche, et  la giete ens sens englutir, et  la mueve a sa main sovent; et  si tost com  li sansue sent l’aigue, si chiet. <pc>//</pc> Et s’elle ne chiet si com  nos avons dit, si subfumige lou malaide d’asefetide, a l’estrument que  j’ai dit en la fumigation de l’uve; fai ceu maintes fois, car elle cherra sens targier. <pc>¶</pc>  Et li maniere de la fumigation si est que  tu preignes <num>.i.</num> pot ou il ait charbons vis, et  soit li pos <w>cover<supplied>t</supplied></w> d’un  coverseil perciet en mileu, et  en celui pertus soit li chiés de l’estrument; puis i giete ta fumigation, et  li malaides mette lou chief de la cainne en sa bouche, et  cloie la bouche, si que  li fumee n’en  isse mie, mais viegne jusc’a la sansue; et  la sansue cherra maintenant, et  s’elle ne chiet, si rencomence la fumigation par  maintes fois; et  soffre li malaides soif, et  menjuce choses salees et  als, et  ne boive point d’aigue; et  adonques li iert mestier  qu’elle isse fuer <pb n="30ra"/> par  cest governement. Et  li forme de l’estrument a coi on trait la sansue, si est, quant on la puet veoir, semblans a tenailles corbés por mues entrer en la gorge; et  ait semblance au bec de soigne, et  i ait asperiteit de lime, si que  ceu qu’elle prent, elle ne puet lassier; et  vez ci la forme:</p>
<!--[illustration]--></div>
<div n="II.35">
<head> li chapistres des apostemes </head>
<p>Mout de semblances d’aposteme sont, selonc ceu que  li remembrance vient ci aprés d’un et  d’autre  en cest livre, et  sont diver en perforation et  en taille; et  c’est en <num>.ij.</num> manieres dont l’une est en sa semblance meisme, et  de ceu qu’il tient moistor. <pc>//</pc> Et li seconde maniere si est por les leus ou il sont au cors. car li apostemes dou chief est autres que  cil dou fondement, et  li apostemes dou leu charnut est autres que  cil qui vient en jointures, et  chescuns ait son jugement en l’uevre. <pc>¶</pc>  Et si a apostemes c’on  ne doit mie percier, tant que  li bowe est meure selonc son acomplissement; et  si a de telz qu’il covient percier quant il sont crut, et  ne meurent mie selonc lor acomplissement, si com  aposteme qui  sont delez jointures. Car quant apostemes vient delez jointures, et  on le laisse tant qu’il est porris entor, par  <w>aven<pb n="30rb"/>ture</w> si sont corrumput li liien et  li nerf de la jointure, par  coi ce est cause de contraction en celui membre. Ou  li aposteme est delez lou membre principel, et  se tu tardes la perforation tant qu’il soit meurez, si nuira au membre principeil; ou il est delez lou fondement, si le perce on ainsois qu’il soit meurs; et  ne covient mie que  tu perces aposteme crut sens digestion acomplie, fuers que celui qui  est delez lou fondement, qu’il ne porrisse em parfont, et  soit alongiez dedens, et  i viegne fistule; et  ne puisse saner en grant termine. Et covient que  tu saiches l’oure de la perforation de l’aposteme qui est meur selonc l’acomplissement, et  c’est quant li dolor est apaisie, et  li departemens de la fievre, et  l’amenuisement de la dolor et  de la roujor, et  dou debatement et  de l’aguisement dou chief de l’aposteme, et  les autres signes; et  covient que  tu faices seoir la perforation ou plus dependant leu de l’aposteme, et  la ou il apert mues; et  soit li perforation dou lonc dou cors, et  se li apostemes est as mains ou as piez, ou en jointures et  au ners et  as arteres, et  en toz leus igalz ou il n’a point de ploieure. <pc>¶</pc>  En ces que  ploient, par  selonc celui membre. Et quant apostemes est en leu charnut, si vaut mues que  tu laisses la perforation tant qu’il soit confermez en digestion acomplie, si com  nos avons dit. Car se <pb n="30va"/> tu lou perces devant ceu, si iert alongiez li cors dou venim de lui, et  est plains de mout d’ordure; et  par  aventure endurcissent les levres et  li parfondetez de lui. Et si a aucun  aposteme que  sont perciet selonc le large dou cors, selonc ceu que  li membres en ait mestier. <pc>¶</pc>  Et covient que  tu amenistres em petis apostemes, petis pertus; et  en grans apostemes, grans pertus, et  maintes fendures selonc la semblance de la grandor de l’aposteme; et  si a de tels apostemes ou il covient chever lou keur, et  coper; quant il est jai devenus ausi com  <num>.i.</num> drapelz, et  est amortis, si covient faire ausi com  on fait as bubes: et  si a de telz que  sont fendut en <num>.iij.</num> angles, et  si a de telz dont on cope ausi com  la fuelle de mirte, si com  apostemes des angres; et  si a de telz ou on fait une reonde taille, et  autres tailles et  semblant copeure. <pc>¶</pc>  Cil qui  n’ont point de chief, si com  aposteme souef superficial, il  covient que tu lou perces plainnement; et  covient quant li apostemes est gros, et  il a coillit grant bowe, et  tu lou perces, si ne traire mie toute la bowe en celle houre, mais en trai une partie; puis estoupe l’aposteme jusc’a l’autre jor, puis en trai aucune chose derechief; fai ceu par  maintes fois de greit en greit, tant <pb n="30vb"/> que  li bowe isse toute; meismement se li malaides est de foible vertut, ou femme portans, ou petis enfes, ou viez hons decrepites. Car li esperis tressaut aucune fois avec l’issue de la bowe, que  par  aventure muert li malaides, et  tu ne t’en persois. Eschuez donques cest chapistre par  grant cautele, et  quant tu as perciet ton  aposteme, si essue la plaie, et  regarde se li plaie de l’aposteme est petite; et  se c’est une tailleure plainne, si amenistre tentes de lin ou de viez coton; et  se c’est uns grans apostemes, et  il i a mout de pertus, si covient que tu boutes en chescun une tente si qu’ele viegne l’une contre l’autre; et  se tu as copeit en l’aposteme une partie dou cuir, et  tu l’as cheveit entor, si covient que  tu l’emplisses de viel couton  ou de rasure de dras de lin sens moistor, et  le lie jusc’au tier jor; puis l’oste, et  le cure d’oignement tant qu’il soit sanez. Et se decorremens de sanc avient a ton  ovraige, si amenistre aigue froide et  aisil, et  moille <num>.i.</num> drapeil, et  met sor le leu decorrant par  maintes fois. <pc>¶</pc>  Et se li decorremens de sanc persevere, se i amenistre governement et  cure, et  les poudres que  j’ai dit em mains leus en cest livre, et  se c’est ou tens d’iver, et  li leus ou li apostemes est est mout nervous, si <w>cou<pb n="31ra"/>vient</w> que  tu mettes sus tentes et  drapelz moilliez en vin et  en oile chaut; et  se c’est en esteit, et  li leus est charnus, si covient que  tu mes sus drapelz moilliez en aigue et  en oile, ou en vin et  en oile froit, jusc’au tier jor, si com  nos avons dit; et  puis deslie l’aposteme et  l’essue et  le cure, si com  il covient, tant qu’il soit sanez. Et ceu covient il conoistre universement en cures des apostemes: or vos ai dit coment on doit aler avant as cures des apostemes, et  vez ci le chapistre.</p></div>
<div n="II.36">
<head> des soros </head>
<p>Ou keur dou chief vienent petis apostemes, et  sont manieres de nous que  sont en toiles, ausi com  li josier d’une geline, et  mout en i a de semblances. Il en i a de gras et  de telz ou il a moistor ausi com  poulz; et  si a de telz qui  sont dur et pierous au taillier, et  n’i a point de doutance se li artere n’i fait contraire. <pc>¶</pc>  Et li ovraiges de la taille si est que  tu esprueve a tout <num>.i.</num> estrument qui  est apelez «entromissoire», de coi li forme vient ci aprés, quel chose il contient. Car s’il contient moistor, si lou fent par  desus dou lonc. Et quant li moistor est vuidie, si escorche sens rien laissier la peil qui contient celle moistor, car il revient adés quant on i laisse rien; puis plonge coton  en oignement <w>e<pb n="31rb"/>giptien</w>, s’il est presens; se ceu non, en aigue et  en seil, et  en emple la plaie, et  la laisse jusc’a l’autre jor; et  ceu corront ceu qui  est demorez dou nit. Et pues rencomence lou coton, si com  devant, le second jor, et  lou tier, tant que  tu saiches bien qu’il ne demoure point dou nit; puis cure la plaie d’oignement a ceu convenauble, tant qu’il soit sanez. Et se li apostemes tient <num>.i.</num> nout gras, si le cope selonc ceste forme, dou lonc; et  i giete tes oncines, et  l’escorche de toutes pars, et  met toute ta cure de traire fuer la cotte ou il gist; et  se li artere te fait contraire, si fai ceu que  je t’ai dit aprés. Et ausi fai de l’aposteme s’il est pierous, et  dou taillier et  dou curer si com  je t’ai dit. Et li taille sus l’aposteme pierous et  le moiste, si est plus legiere, car il sont de poc de sanc. Et si a aucuns de ces apostemes ou chief ou il n’a point de moistor, et  de ces fut <num>.i.</num> apostemes que  je copai ou chief d’une vielle femme; et  trovai l’aposteme ausi com  une piere xourde, aspre et  blainche, et  ne pooit brisier; et  s’on en eust ferut aucun, on li eust ausi bien fait plaie com  d’une piere. En autres apostemes venans ou chief, fuer que  ces qui  vienent as chief des enfans et  as racines des oreilles, li overture si soit toz jors au plus dependant leu, por mues <pb n="31va"/> issir la bowe; et les cure si com  il covient.</p></div>
<div n="II.37">
<head> des scrophules </head>
<p>Maintes fois avienent cist aposteme au col, et  desoz les asseles, et  ens angres, et  aucune fois vienent autre part ou cors, et  sont mout, et  sont enjanrees l’une avec l’autre. Et chescune scrophule est proprement dedens sa cote, si com  li nout et  li aposteme dou chief, si com  nos avons dit; et  les semblances de ces scrophules sont maintes. Il i a de teles que contienent moistor, et  si a de malignes qui ne vuellent obeir a santeit. en celle donques que  tu vois de bone disposition au tochier, et  est semblans a la color dou cors, et  muet de chescune part et  n’est mie aerse as ners dou col ne a l’artere ne au conduit, et  n’est mie parfonde; si  covient que  tu la copes par  desus, et  l’escorche de chescune partie, et  estent les <num>.ij.</num> levres dou keur as oncines, se tu en as mestier, si com  nos avons dit en apostemes dou chief; et  la trai poc et  poc, et  soies seur que  tu ne coper lou nerf ne la voine, et  ne soit mie li spatumile agus ne trenchans, que  li mains n’eschaipe, et  ne voise trop avant, que  tu ne coper mie ceu que  tu ne dois. Et se tu copes la voinne ou l’artere, et  ceu ne te laisse ovrer, si met en la plaie vitriole broiet, ou aucunes poudres que  restainchent sanc, et  estraint la plaie; et  la laisse tant que  li apostemes soit <pb n="31vb"/> apaisiez, et  soit amollie li plaie, et  encomence a porrir. Et quant li sans est estainchiez, si revien a ton  ovraige, tant que  tu l’acomplisses; puis quier a ton doit indice s’il i demoure nules petites scrophules, si les cope et  les munde. Et s’il a en la racine de la scrophule voinne grant, si ne covient mie que  tu copes celle scrophule en sa racine, mais la lie d’un  fil double fort, et  la laisse cheoir par  li, sens nuisement; puis emple la plaie de viel coton plongiet en oignement egiptien, puis la cure. Et se tu copes toute la scrophule, si covient que tu assembles les <num>.ij.</num> levres de la plaie, et  les cout maintenant, puis qu’il n’i a point demoreit de superfluiteit por la grandor de la scrophule. si covient que  tu entendes a coper  la racine de li, et traire fuer, et  la cout si com  nos avons dit. <pc>¶</pc>  Celles scrophules que  tienent superfluiteit, perce lai ou il apert meure; et  la perce ensi com  celle devant dite, en dependant, puis i amenistre tentes avec oignement et  semblans choses, si qu’elle corrompe ceu qui  est demorez de la corruption; et  quant li plaie est bien mundee, si la cure d’oignement enjanrant char, tant qu’il soit sanez.</p></div>
<div n="II.38">
<head> de squinance</head>
<p>Li ancien dirent et  parlerent de la tailleure de la gorge; mais je ne vis onques en nostre terre qui la feist, et  c’est <pb n="32ra"/> li escripture de lor parole. <pc>¶</pc>  A ces qui ont squinance, il covient que  li fendure de la gorge qui  est apelee «epiglote» soit eschuee; et c’on  ne faice aide par  ceu, por ceu que  toutes les voines et  li pormon dou malaide sont a ces qui  ont aposteme chaut en la bouche, ou en la gorge ou en <num>.ij.</num> amandres. <pc>¶</pc>  Quant li maladie est en la chenal dou pormon, il covient coper l’epiglote por fuir la perdition qui  vient de l’estranglement. Il covient donques, quant nos volons fendre l’epiglote, que  nos le fendons desoz <num>.iij.</num> cercles ou <num>.iiij.</num> une petite fendure dou travers, entre les <num>.ij.</num> cercles ou par  la quantiteit de la fendure dou syfac, ne mie en la cartillaige; et  cil leus si est covenaubles a la section de l’epiglote qu’il n’i a point de char, et  li vasseil sont lonc d’enqui. <pc>¶</pc>  Et se li maistres est paourous, si covient qu’il estende le cuir de la gorge a tout l’oncine, puis fende lou keur tant qu’il viegne a la cheneil; et  eschue les vasselz de sanc, se tu vois aucune chose, et  puis cope lou syfac, si com  nos avons dit; et  est demostrez par  la section dou fleume de la cheneil ki saut fuer par  le leu qui est rompus, et  par  la defaute de la voix; et  laisse la plaie overte une piece. Et quant li houre est passee de coi on doute l’estranglement, assemble les <num>.ij.</num> levres de la plaie dou keur, et  la cout toute <pb n="32rb"/> soule sens la cartillaige; puis aministre  medicines qui  font naistre char, tant qu’il soit sanez. Albucasim dist c’on  ne faice ce jusc’a tant que  li gorge est toute estoupee, et  li malaides est jugiez a mort, et  li defaut li alaine. Adonques cope on l’epiglote por ceu que  li malaides ne puet alener, et  il respire par  la plaie, et  ensi est gardez de mort; et  por ce commanderent li anciain a laissier la plaie overte tant que  li malice de la maladie soit passee, et  elle est passee en <num>.iij.</num> jors ou en <num>.iiij.</num> <pc>¶</pc>  Et adonques il comanderent a coudre la plaie et  curer, tant qu’elle fut curee; et  je vos dirai ceu que  je vis. Je vis que  une damoisele prist <num>.i.</num> coutel, et  le ficha en sa gorge, et  copa partie des chenelz dou pormon; et  je fui apelez por li curer, et  la trovai ausi com  morte. Je descovris la plaie, et  trovai le sanc qui  en estoit issus, et  soi bien qu’elle n’avoit mie copeit voine ne conduit fuer que  la gorge, et  li vens issoit fuer par  la plaie. Je me hastai, et  cousi la plaie, et  la curai tant qu’elle fut sanee; et  n’avint a la damoisele fuer qu’elle fut roge  de voix, et  revint aprés a sa disposition; por ceu di je que  en la tailleure de l’epiglote n’ait mie paour.</p></div>
<div n="II.39">
<head> de la grosse gorge </head>
<p>Cist apostemes est apelez «hernie de gorge», et  est uns grans apostemes en color d’une jaisse, et  est molt en femmes; et  est selonc <num>.ij.</num> manieres: <w>na<pb n="32va"/>turez</w>, et  accidens; ou natureil n’a point d’engien. Et li accidens est selonc <num>.ij.</num> manieres, de coi l’une est semblans a gras nous, et  li autre maniere est semblans a aposteme qui  vient de nous d’artere; et  il i ait paour, et  ne covient mie ovrer de feir fuers que en celi qui est petite, et  le prueve et  cerche a tout l’intromissoire: se tu le trueves ausi com  <num>.i.</num> nout gras, et  ne pent a nulle voine, si le cope, si com  on cope les nous, et  le trai a tout sa coife, s’il en i a point; et  encerche bien tot, et  le cure si com  il covient, tant qu’il soit sanez parfaitement.</p></div>
<div n="II.40">
<head> des nous </head>
<p>Maintes manieres de nous sont, dont je dirai toutes les semblances; et  or covient que  je die toute la difference qui est entre nout et  issue. Je dis que  issue est chalors et  fievre tenans, tant que  li ebulicions est passee, et  est acomplie li porriture; adonques repose li fievre et  li chalor. Avec  lou nout n’a ne chalor ne fievre ne dolor, et contient <num>.i.</num> syfac, qui est ses propres sac et  est selonc la color dou cors, et  encomence ausi com  une jaisse, et  devient gros; et  sont selonc ij semblances, ou grais, ou moiste, et  mout de color sont si com  j’ai dit en la division. Il covient, quant tu viens a la cure dou nout, que  tu esprueves et  l’enquier premierement a tout l’estrument qui est apelez «entromissoire», selonc ce que  sa forme venra ou chapistre qui est aprés. Et li maniere de l’inquisicion <pb n="32vb"/> des apostemes des nous est que  tu preignes ou plus moiste leu que  tu trueves en l’aposteme, et  torne tes dois poc et  poc, tant que  tu saiches que  li estrumens ait perciet le keur, puis que ce soit selonc la grandor de l’aposteme; puis estrai l’entromissoire, et  pren garde en ceu que  saut fuer. Se moistor corrans cort, queil color elle ait, si le fent si com  j’ai dit des autres apostemes; et  se aprés l’entromissoire nen  vient moistor, saiches qu’il est gras, si le fent donques en croix, et le prent as pinceures, et  l’escorche legierement de chescune part et  warde la cotte ou il gist que  tu la traies saine avec le nout; et  se tu ne la pues traire saine, si la trai par  pieces si qu’il n’i demoure rien. Car s’il i demoure rien, si revient li nous par  maintes fois; et  s’il en demore un poc, et  li sans te grieve, si emple la plaie d’aucunes poudres corrosives agues, et  estraint la plaie, et  met sus choses apaisans aposteme chaut, et  le cure d’autres cures tant qu’il soit sanez; et  se li nous est grans, si cout les <num>.ij.</num> levres de la plaie, et  le cure de ceu qui  enjanre char. et  se li voine batans t’est contraire ou autre si te haste et  emple le leu de vitriole broiet, et  lou laisse liiet <num>.ij.</num> jors ou <num>.iij.</num>, tant que  li plaie porrisse, et  repose li ebulicion dou sanc; puis revien au coper ceu que  i est demoreit dou nout.</p>
<p>Vez ci les formes des estrumens entromissoires, et  sont de <num>.iij.</num> manieres: grans et  moien et  petit; <pb n="33ra"/> et  s’en i a <num>.iij.</num> quarrez qui sont apelez «albaret», et  <num>.i.</num> qui est apelez «breb», et  s’en i a de <num>.iij.</num> manieres: grant, moien, et  petit, por encerchier les apostemes de fistule; et  sont ausi com  les aguilles dont on cout les sorceles, et  sont d’arain citrin, ou de fer, ou d’argent, et  mues valent cil qui  sont jaune, et  sont plus esprovez de plonc noir por encerchier les corbeures de fistule; et  sont de <num>.iij.</num> manieres: grans, moiens, et  petis, selonc la quantiteit de la largesce des pertus. Les formes des oncines sont de mout de semblances, si com  tu vois ci: grans, moiens, et  petis; et  si a oncines qui ont <num>.ij.</num> corbeures de <num>.iij.</num> manieres ausi; et  si a oncines qui ont <num>.iij.</num> corbeures, et  sont ausi de <num>.iij.</num> manieres; et  si a oncines qui ont <num>.ij.</num> corbeures, et  oncines d’une corbeure soulement, et  sont de <num>.iij.</num> manieres; et  tuit cist sont necessaire en lor leu.</p>
<p><!--[illustrations]--></p>
<p><pb n="33rb"/> Li chief de ces a coi on fent sont trenchant, et  de telz i a qui ne taillent mie fuer que  d’une part, dont on escorche les nous, por ceu c’on  ne cope la voine ne le nerf; et  de ces intromissoires sont les alemeles reponues en mainches, si que  li malaide ne s’en persoivent a l’overture des apostemes; et  sont de <num>.iij.</num> manieres: grant, petit, et  moien, si com  tu vois; et  n’en use on mie fuer que  en leu charnut, si com  jambes, et  bras, et  mameles, et  as angres, et  en semblans leus; et  aucune fois fait on <num>.i.</num> autre <w>estru<pb n="33va"/>ment</w> petit, semblant a escorces de fistices, selonc ceste forme, a coi on estainche sanc: </p>
<!--[illustration à l’intérieur du texte]-->
<p>et  le met on aucune fois au leu qui saine a copement des voines, et  as arteres, et  aucune fois reont selonc ceste grant forme: </p>
<!--[illustration à l’intérieur du texte]-->
<p>Aucune fois enflent les mameles d’aucuns homes quant cil encomencent estre corrumput, tant qu’eles semblent mameles de feme; et  demorent laides et  enflees, et  qui les vuet curer, si le covient soier selonc ceste forme des ceste ligne b. jusques a .g.: </p>
<!--[illustration à l’intérieur du texte]-->
<p>puis escorche la graisse, et  emple la plaie de medicine enjanrant char, puis assemble les <num>.ij.</num> levres de la plaie a costure, et  la cure tant qu’ele soit sanee; et  se li mamele cline aval, et  est amolie por sa grandor si com  il avient as femmes, si la fent en <num>.ij.</num> costelz desus, par  <num>.ij.</num> semblans fendures; de coi l’une soit tenans a l’autre a la fin de l’une et  de l’autre, si que  li plus grans ligne conteigne la menor selonc ceste forme, des ceste ligne .b. jusc’a la ligne .g.; puis escorche le cuir qui est entre</p>
<!--[illustration à l’intérieur du texte]-->
<p>les <num>.ij.</num> levres, et  oste la graisse, et  i amenistre ceu que  nos avons dit de costure et  de poudres, et  ceu qui  est necessaire en la cure, tant qu’il soit sanez; et  s’il n’est sanez, ou li incision n’est mie toute faite, por ceu que  li malaides ne <pb n="33vb"/> vuet reposer, ou por le decorrement de sanc, si covient que  tu emplisses la plaie de coton moilliet en oignement corrosif; et  le laisse tant qu’il menjuce le remenant et  la graisse, puis le cure tant qu’il soit saneis.</p></div>
<div n="II.41">
<head>  des apostemes des asselles </head>
<p>Cist apostemes que  vienent desoz les asseles sont manieres de scrophules dures ou il ait cotes, et  s’en i a que contienent moistor. Cil donques qui contienent moistor covient qu’il soient copez selonc ceste forme, des la ligne b. jusc’a la ligne .g.: </p>
<!--[illustration à l’intérieur du texte]-->
<p>Et quant toute li bowe qui est en l’aposteme est vuidie, si emple la plaie de viel coton, et  la laisse jusc’a l’autre jor, puis oste tout le coton, et  cure d’oignement avenant a ceu tant qu’il soit sanez. <pc>//</pc> Et se li apostemes est de semblances de scrophules, si le fent si com  nos avons dit en fendures des scrophules, et  se li plaie rent bowe, si amenistre cautere si com  nos avons dit devant.</p></div>
<div n="II.42">
<head> de la routure de l’artere </head>
<p>Quant li artere est route, et  li cuir est soudez qui est sus, si en  vient maintes fois apostemes, et  tout aussi avient il a la voine enflee et  aposteme; et  si le conoist on ensi quant c’est por l’artere, si est li apostemes lons em parfont; et  quant tu le sens a tes dois, si sens <num>.i.</num> estraignement; et  quant c’est por la voine, si est reons defuer aparans; et  c’est folie de coper  cest aposteme, et  meismement quant il est desoz les asseles et <pb n="34ra"/> as angres et  ou col et  em mout d’autres leus, et  est mout grans. Il covient donques eschuir la cure de fer, et  celui qui  est a chief covient eschuir ausi, et  en celui qui est d’enfleure d’artere fent par  desus le cuir dou lonc; puis oevre la taille as oncines, et  depart bellement l’artere des toiles, tant qu’ele soit descoverte; puis boute desoz li une aguille, et  la fai percier jusc’a l’autre costeit, et  estraint l’artere d’un  fil double en <num>.ij.</num> leus, selonc ceu que  je t’ai ensigniet en l’estraction des <num>.ij.</num> arteres qui  sont en temples; puis point le leu qui est entre les <num>.ij.</num> liens d’un  intromissoire tant que  li sans en isse qui i est, et  soit deliiez li aposteme; puis amenistre la cure que  enjanre bowe, tant que  li liien chient; puis cure ceu d’oignement avenant a ceu, tant qu’il soit sanez; et  se li apostemes est por la taille de la voinne, si covient que tu teignes a ta main  ceu que  tu pues de l’aposteme a tout le cuir, puis boute l’aguille desoz le leu que  tu tiens a ta main, et  la fai percier, et  i ait <num>.i.</num> fil double, si que  tu le trais de l’autre costeit; puis lie l’aposteme, si com  je t’ai dit, ou liien de l’une de  <num>.ij.</num> pars as <num>.ij.</num> chiés dou fil; et  se tu doutes que  li filz n’isse fuer, si i reboute une autre aguille a tout <num>.i.</num> fil desoz tout l’aposteme a l’incision de la premiere aguille, et  estraint les filz en <num>.iiij.</num> leus; puis cope l’aposteme tant que  li superfluitez en isse, puis cope la superfluiteit dou keur et  laisse ceu qui  est liiez; <pb n="34rb"/> puis met sus <num>.i.</num> drapeil moilliet en vin et  en oile, puis li amenistre cures de tentes et  d’oignemens tant qu’il soit sanez.</p></div>
<div n="II.43">
<head> des apostemes des ners </head>
<p>Ausi com  aposteme vienent en l’artere et  en la voine, vienent aposteme as ners quant il sont ferut, ou par  trop grant travail, et  semblans choses. Et ceu avient plus sovent as adjutoires et  as dois et  en toz leus ou il ait jointures, et  c’est <num>.i.</num> grief apostemes, et  sa color semble la color dou cors, et  est em plusors dispositions sens dolor; et  quant on l’estraint forment, si sent li malaides dolor, et  n’est mie em parfont dou cors, mais desoz lou keur; et  muet bien de toutes pars, et  ne va ne avant ne arrier, ne desoz ne desus, et  celui qui est en jointures ne covient mie coper par  fer: par  aventure i vanroit contraction; et  cil qui est ou chief ou ou front, fent le cuir au spatumile. Se  li apostemes est petis, si le tien a unes tenailles, et  le cope en sa racine; et  s’il est grans, si le sospent a l’oncine, et  l’escorche, puis l’oste et  assemble la plaie a la costure, et  lou cure tant qu’il soit sanez.</p></div>
<div n="II.44">
<head> des grosses boces pendans </head>
<p>Aucune fois avient en ventres et  ne mie autre  part thelul, et  est une maladie qui est apelee «funge» par  la semblance d’aus, et  est li racine subtilz, et  li chiez gros; et  en i a de petis et  de mout grans; et  je vis <num>.i.</num> home qui en avoit <num>.ij.</num> ou ventre <pb n="34va"/> qui estoient plus semblans a funges que  ai autre chose, et  n’i avoit point de difference, et  estoient blanc, et  avoient menue racine, et  estoient jai fendut, et  en corroit adés moistor. Je les copai et  trovai en l’un <num>.xviij.</num> onces pesant, et  en l’autre <num>.vj.</num> З., et  li ovraiges en l’incision si est que  tu regardes se li malaides est moistes, et  li color de l’artelul est blainche et  moiste et  de subtil racine; si le cope au spatumile large, et  soient en ta presence li cautere au feu. Car au taillier vient maintes fois trop grans decorremens de sanc, et  se li sans te vaint, si te haste donques dou cauterizer; et  se tu vois le malaide espoanteit et  paourous de l’incision dou fer, si prent <num>.i.</num> fil de plonc bien fait, et  en lie l’artelul si com  nos avons dit, et  le laisse <num>.ij.</num> jors; et  puis le restraint, et  ne cesser d’estraindre lou fil de plonc tant qu’il cope l’artelul, et  chiece par  lui sens travail; et  se les racines sont grosses, si a paour au coper meismement por le ventre, mais tu em pues bien coper la moitiet, puis le cauterize qu’il ne reviegne; puis cure la plaie, et  garde que  tu ne coper le thelul qui est de fuxe color et  de povre sens et  de lait regart. Car c’est uns apostemes enchancrez, et  je venrai a la cure de chancre ci aprés.</p></div>
<div n="II.45">
<head> quant li boude ist fuer </head>
<p>Se li apparance de la boude vient par  cautere de plaie ou de fendure de syfac, et  est sus le ventre et  en ist aucuns des bouez, <pb n="34vb"/> si com  il avient en autres routures, ou de sanc qui cort de voines ou d’arteres selonc ceu qui  est devant, ou de ventositeit; et  se c’est par  la routure dou syfac et  par  l’issue dou bouel, si est li color de l’aposteme semblans a la color dou cors, et  est legiere chose sens dolor, et  apert de diverse issue. Et se c’est por l’issue de l’intestine, adonques est il plus divers, et  quant on le presse a ses dois si se repont, et  puis revient, et  par  aventure si est sarrez, et  agrandist mout a l’entree dou bain et  por  fort travail. <pc>//</pc> Et se c’est por moistor, c’est legiere chose, et  apert bien quant tu le presses a ta main, ne ne constraint mie; et  se c’est por sanc, si apert par  ces signes li apostemes gros et  dur, et  est fichiez selonc une quantiteit; et  se c’est por ventositeit, si est souef au tochier, et  li ovraiges si est que  tu regarde se li apparance est por le sanc de l’artere, ou de la voine, ou ventositeit. Si covient que  tu laisses la cure. Car il en a doutance et  paor, si com  je t’ai dit ou chapistre  des apostemes, por l’artere et  por la voine. Et se li apparance est por l’intestine ou lou boueil, si covient que  tu comandes au malaide qu’il teigne son alaine, et  soit estendus tout drois, puis seigne d’enche tout entor la boude; puis le comande a gesir sovin entre tes mains, puis va entor le leu que  tu as signiet a tout le spatumile, puis estent la moitiet de <pb n="35ra"/> l’aposteme au desus a tout le grant uncine; puis le lie entor d’un  fil fort, ou d’une corde de fort soie fermement, et  soit li nous dou liien assolz; puis oevre la moitiet de l’aposteme estendut sus le liien, et  i boute ton doit indice, et  quier l’intestine; se tu le trueves pris dou liien, si le deslie, et  boute l’intestine au defuer dou ventre; et  se tu trueves le boueil, si le prent a l’oncine, et  en cope la superfluiteit; et  se li artere te fait contraire, ou li voine, si vai belement entor, puis revien a ton  ovraige et  pren <num>.ij.</num> aguilles, et  i boute <num>.ij.</num> fors filz, et  boute les <num>.ij.</num> aguilles entor ceu que tu as fait en crois que tu feis percier; puis estrain l’aposteme en <num>.iiij.</num> leus sus les aguilles, et  se tu vues, oste les aguilles, et  laisse lou leu tant qu’il porrisse, et  chiece li char morte par  soi; ou tu la cope quant elle iert subtiliie et  porrie, puis le cure de ceu qu’il covient, et  cheve l’aposteme si com  nos avons dit; et  estrai le sanc ou la moistor que tu trueves, puis cure le leu de ceu qu’il couvient, et  soude le leu.</p></div>
<div n="II.46">
<head> dou chancre </head>
<p>Nos avons dit en la division les semblances de chancre, et  coment on i doit ovrer par  medicines, et  coment on doit eschuer la cure de fer; et  disons le chancre enjanreit en la marris, et  grant cautele a en la cure, et  dirent li ancien que  quant chancres est en leu ou on le puet raier si com  <w>chan<pb n="35rb"/>cre</w> qui est em mameles, et  en la cuixe, et  en semblans leus, et  le doit tout oster quant il est en l’encomencement; et  quant il est grans et  anciens, si ne covient mie que  tu l’aproches, car je n’en  poi onques nul saner; ne nulz n’en  sana onques devant moi. Et li ovraiges, quant il est en leu ou on le puet oster, si com  nos avons dit, est que  tu purge aucune fois le malaide de cole noire; puis le fai sainier s’il ait manifeste repletion, puis afaite le malaide <num>.i.</num> boin  leu por faire l’ovraige; puis giete tes oncines ou chancre, et  le cheve de toutes pars, et  l’oste de toutes pars sens rien  laissier; et  laisse corre le sanc tout fuer, et  espreint bien le leu a ta main ou a aucune chose, et  se li decorremens de sanc te fait contraire de l’incision de l’artere ou de la voine, si le cauterize tant que  li sans soit estainchiez; puis le cure d’autre cure tant qu’il soit sanez.</p></div>
<div n="II.47">
<head> de ydropisie </head>
<p>Nos avons jai dit en la division les semblances d’idropisie, et  en queil maniere li assemblee de l’aigue est faite, et  les signes de chescune semblance, et  la cure qui est faite par  medicines, et  cele qui  est curee par  fer: si est eclites soulement; et  ne doit on touchier de fer en ces <num>.ij.</num> semblances: c’est a savoir, tympanites et  yposarche, car c’est mortelz chose; donques quant tu medicines ceste semblance de ydropisie qui est apelee «eclites» de medicines, et  li cure ne profite, si regarde <pb n="35va"/> se li malaides est foibles, ou s’il ait autre maladie que  ydropisie, si com  toust et  solution de ventre et  semblans choses; si n’i touchier  de fer, car il i a doutance; et  se tu vois le malaide de fort vertut, et  il n’a autre maladie que ydropisie soulement, et  il n’est mie trop jones ne trop vielz, si dois ensi ovrer: lieve le malaide droit sus tes mains, et  li ministres presse le ventre em boutant l’aigue a la plus basse partie dou pis, puis pren le spatumile espinous selonc ceste forme:</p>
<!--[illustration]-->
<p>Et soit trenchans de <num>.ij.</num> pars. a pointe, et  toutevoie ne soit mie si entrans qu’il puist venir jusc’a l’intestine quant on le fiche ens, et  ne le puist blecier; puis regarde se li ydropisie est enjanree devers les intestines: si covient que  tu fendes ensus de la boude <num>.iij.</num> dois droit desoz sus lou poignil; et  se li ydropisie est por la maladie dou foie, si soit ta fendure au senestre de la boude <num>.iij.</num> dois; et  se c’est por la miuce, si soit a destre, et  ne covient mie que  li malaides gise sus la fendure que  les superfluitez ne corrent a celui foible leu; puis perce tout le cuir a l’estrument, et  le boute, et  lieve ta main a tout le spatumile entre le cuir et  le syfac ausi com  en escorchant a la quantiteit d’une ungle ou enqui  entor; puis perce lou syfac tant que  li spatumile viegne au leu vuit, et  c’est li leus de l’aigue, puis le trai fuer, et  i boute cest <pb n="35vb"/> estrument de coi ci est li forme:</p>
<!--[illustration]-->
<p>Et est semblans a une caine d’argent subtil, et  est d’arain ou d’archaut legier, et  a en la partie desoz <num>.i.</num> petit pertus; et  ou costeit d’une part, <num>.iij.</num> pertus; et  <num>.ij.</num> d’autre part, et  <num>.i.</num> d’autre; et  est li chiés tailliez si com  une penne, et c’est li forme de l’incision dont li escrivains taille la penne:</p>
<!--[illustration]-->
<p>au chief desus est li alemele, si que  quant li estrumens vient a l’aigue, si dessent maintenant sus l’estrument; vuide la donques la moitiet ou la tierce part, car se tu en vuides plus qu’il ne covient en celle houre, par  aventure si muert li malaides por la resolution de son esperit de l’arme, ou il chiet  paumez, ou il aproche a la mort; mais en vuide selonc la quantiteit de sa vertut, et  selonc ceu que  les dispositions de la vertut dou malaide signifient, et  ses poulz; puis trai l’estrument et  retien l’aigue, et  elle est retenue maintenant por le keur qui  estoupe le pertus qui est sus le syfac, de coi j’ai parleit, que  tu perces selonc ceste maniere; puis rencomence l’estrument l’autre jor, se tu vois le malaide soffrant ceu, et  trai de l’aigue une petite quantiteit; fai ce aucun  jor, et  te garde de foloier tant qu’il ni demore mais c’un  poc d’aigue. Et se tu doutes sus le malaide, et  tu <pb n="36ra"/> i lais mout d’aigue, si le cure de la sepulture ou sablon chaut, et  par  mout sueir ou bain et  au soleil, et  se teigne de boivre; et  le cure de medicines desiccatives tant qu’il soit sanez, et  cauterize sus l’estomac et  sus lou foie et  sus l’esplen aprés l’estraction de l’aigue, si com  j’ai dit devant.</p></div>
<div n="II.48">
<head> de l’estopement de la verge </head>
<p>Aucune fois naissent enfant qui  n’ont point de pertus en la verge, ou li pertus est petis, ou il n’est mie en son leu. Si le covient tantost qu’il n’aist percier  a tout <num>.i.</num> spatumile molt subtil selonc ceste forme:</p>
<!--[illustration]-->
<p>puis met ou pertus <num>.i.</num> clo subtil de plonc, et  le lie et  le tien ensi <num>.iij.</num> jors ou iiij. et quant il vuet faire urine, si soit ostez li clos, et  faice urine, et  puis li remet; et  par  aventure nen  i couvient point, car li urine qui vient fuer ne lou laisse close. Cil de cui li pertus est petis, si est medicinez dou clo de plonc, si com  nos avons dit, si s’eslargera. Cil qui  n’ont mie le pertus en lor leu sont bleciet, car aucun  naissent qui ont le pertus au chief de la verge, por coi il ne puient pissier avant s’il ne lievent lor verge en haut; et  ne pueent enjanrer por ceu que  li matiere ne puet venir jusc’a la marris, et  c’est une male maladie. Et li maniere de l’ovraige si est que  li malaides gise sovin sus son dos, puies estent le chief de la verge et  le cope  ausi com  la taille d’une penne, si ke li pertus chiece em mileu, si com  il covient; et  te garde de <w>decor<pb n="36rb"/>rement</w> de sanc qui i vient maintes fois, et  s’il avient, si l’estainche de ceu qui  estainche sanc, et  cure la plaie tant qu’il soit sanez.</p></div>
<div n="II.49">
<head> des pustules de la verge </head>
<p>Maintes fois vienent cist albathe  en la verge, et  est une apparance de char laide; et  en i a malignes et  non  malignes; si covient que  tu les preignes a <num>.i.</num> oncine subtil, et les cope et  munde toutes, puis met sus coton  moilliet en oignement egiptien; puis le cure d’oignement diafinicon  tant qu’il soit sanez. <pc>//</pc> Et se li albathe  est maligne, de pute color et  depuant,  si covient que  tu i amenistres cautere. Quant  tu l’as copeit, et  se li albathe  est en som  la verge, et  en ait partie dedens la peil et  partie defuer, si covient que  tu oste l’albathe  qui  est dedens premier; et  quant il est soudez, si le cure defuer. Car quant tu le cures ensamble, si n’est mie asseurez li chiez de la verge qu’il ne soit perciez, et  vient noiror et  corruption en son la verge et  ou coion; si covient chever  tout ceu qui  est noir et  corrumput, puis lie sus l’emplaustre de miel et  de farine qui soit fait d’escorce de poumes grenates et  de veces, puis le cure d’autres cures tant qu’il soit sanez. Et se decorremens de sanc vient, si amenistre le cautere lunaire selonc ceste forme:</p>
<!--[illustration]-->
<p>Li cauteres si aide as <num>.ij.</num> <w>disposi<pb n="36va"/>tions</w> ensamble: c’est asavoir, au decorrement de sanc, et  a la corruption; et  se li chiés de la verge est corrumpus et  retrais, si covient que  tu boutes ou conduit de la verge une cainne de plonc, et  pisse li malaides parmi; et  quant li pelz iert aerse au chief de la verge qui avient a ces qui  n’ont mie esteit circoncis, ou il avient por plaie ou por aposteme, si  covient donques que  tu l’escorches a <num>.i.</num> estrument cheveit, tant que  li liiens soit desliiez, et  soit delivrez li chiez de la verge de toutes pars; et  se c’est grief chose de deviser ceu, si covient que  tu l’escorches a <num>.i.</num> spatumile aucun  poc dou chief de la verge et  de la peil; puis dessevre belement entre <num>.ij.</num>, et  i met <num>.i.</num> subtil drapeil de lin moilliet an aigue froide, qu’il n’aerse derechief.</p></div>
<div n="II.50">
<head> de la circoncision </head>
<p>Circoncision n’est mie desliemens de continuation si com  les autres plaies; toutevoie quant nos faison ceste oevre de nostre volenteit, et proprement as enfans, si est mestier que  nos faisiens la millor oevre, et  la plus legiere a salut. Je dis que  li ancien ne dirent mie la circoncision de lor enfans, car il n’en usent mie en lor loi, et  n’en avons mais que  ceu que  nos avons aquis par  experiment. Car j’ai veut la plus grant partie des maistres et  des sainors qui faisoient circumcision entor <num>.i.</num> dal, et  as forces, et  a tout une novacule; si fuioit li keurs car il i a <num>.ij.</num> toiles, et  par  aventure si cope on celi desus et  demore celle desoz. Or la <w>reco<pb n="36vb"/>vient</w> coper, et  est li dolor double, et  a la mundification qui est dou dal n’est mie asseuree li pointe dou membre; et  a la mundification de l’ungle par  aventure eschaipe li fer, et  corront l’uevre, et  maintes fois naissent ensi qu’il n’ont mestier  de mundification et  je l’ai veut. <pc>//</pc> De la mondification qui  est faite as forces a tout le liien de fil ai je troveit la bonteit de l’experiment, car les forces  taillent justement ausi bien desus com  desoz. Car quant tu presses ta main, si tailles igalment en <num>.i.</num> tout soul tens; mais que  li filz soit bien estrois entor lou cuir; et  soit  li maniere dou premier ovraige si est que  tu faices penser l’enfant, s’il entent, que  tu ne li fais fuer que  liier le fil entor la verge tant soulement, et  pues le fai esjoir en toutes les manieres que  tu pues; puis le fai ester entre tes mains tout droit, et  repont les forces entre tes mains ou desoz tes piez que  li enfes ne les voie, ne aucun  des estrumens; puis boute ta main  a la verge et  souffle ou keur, et  la trai en haut tant que  li chiés de la verge soit ens; puis la mundifie bien de l’ordure qui  i est assemblee, puis lie le leu signiet d’un fil double, puis la lie desoz <num>.i.</num> poc a <num>.i.</num> autre  liien; et  la tien as <num>.ij.</num> dois par  la seconde lieeure au pouchet et  au doit indice, et  cope entre les <num>.ij.</num> liiens, puis lieve le keur desus hastanment et  trai le chief de la verge; puis laisse corre le sanc poc et  poc, car c’est li muedres; et  met poudre sus et  sus la poudre <num>.i.</num> drapeil glueit <pb n="37ra"/> d’un  moieuf d’uef cuit destempreit d’aigue rose, confit avec oile roset boin et  fres, et  lou laisse sus jusc’a l’autre jor, et  le cure d’autre  cure tant qu’il soit sanez. <pc>//</pc> Li forme des forces a la mundification si est ceste: li dui chiés soient tenves et  soient trenchans, et  soient li chiés ausi grant com  li mainche igalment:</p>
<!--[illustration]-->
<p>li error de la mundification si est quant li keurs dedens fuit a l’incision; donques il covient que  tu l’estendes a ton  ungle, ainsois que  li leus faice aposteme; et  le cope igalment, et  se tu ne lou pues tenir a ton  ungle, si le tien as tenailles, et  puis le cope. Et s’il trespassent <num>.iij.</num> jors, et  ceu qui  est desoz la verge est enflez, si le laisse tant que  li apostemes chaus soit apaisiez, et  l’escorche legierement; si le cope si com  tu pues mues, et  te garde de la partie de la verge, ce ne li nuira niant. Cure donques le leu de choses soudans plaie de poudre, que  nos avons dit ou traitier des poudres, et  s’on cope dou keur outre mesure, et  il va au desus, si ne nuira point; cure le donques, si com  nos avons dit, tant qu’il soit sanez.</p></div>
<div n="II.51">
<head> dou retenement de l’urine </head>
<p>Li retenue de l’urine si est d’opilation de piere, ou de sanc congeleit, ou de bowe, ou de char nee, ou de semblans choses, que  nos avons dit en la division; et  se li urine n’est desliie , et  tu vois estre la retenue por la piere qui est jai ou col de la <pb n="37rb"/> vessie, si covient que  li malaides soit corbés sus ses genoulz; et  li soient mis li piez sor le dos, et  estende son ventre de la partie desus lou dos, et  restraigne li malaides s’alainne tant com  il puet; et  adonques est constrains li colz de la vessie a l’expression de la piere au desus, por coi li urine est desliie e; et  s’elle ne vient, si com  nos avons dit, et  li malaides sent grant dolor, si covient que  tu i aministres extraction a tout l’estrument qui est apelez «siringue», de coi ci est li forme: et soit d’argent subtilz legiere</p>
<!--[illustration à l’intérieur du texte]-->
<p>chevee, si com li penne d’un oiseil; et  soit li caine d’une palme de lonc et  demie, et  soit subtilz au chief. Et li maniere de l’issue de l’urine si est que tu pren <num>.i.</num> fil double, et  lie au chief <num>.i.</num> poc de laine ou de couton, et  boute le chief dou fil dedens la siringue; et  cope la superfluiteit de la lainne et  le boute jusc’au chief de la siringue, puis oint la siringue d’oile ou de burre et  d’aubin d’uef, et  fai seoir le malaide sus <num>.i.</num> siege, et  li arose la vessie et  la verge d’oile moiste et  d’oile d’olive et  d’aigue tede; puis met legierement la siringue en la verge, tant qu’elle viegne a la racine de la verge, puis double la verge desus devers la boude; puis boute la siringue avant jusc’a la vessie, et  la sente li malaides venir jusc’a la chose vuide, et  ceu n’est mie fait selonc cest ordre fuer que  por ceu que  <pb n="37va"/> li conduis ou elle vait est tors; puis estent le fil a tout la laine poc et poc, et  li urine en suit la laine, puis l’estrai fuer, et  fai corre l’urine; et  rencomence la siringue tant que  li vessie soit vuidie, et  soit aligiez li malaides.</p></div>
<div n="II.52">
<head> des maladies de la vessie </head>
<p>Quant escorcheures ou sanc vient en la vessie, ou porriture i est assemblee, et  tu i vues distiller aigues et  medicines, si fai a tout l’estrument qui  est apellé «clepsedre», et  c’est li forme:</p>
<!--[illustration à l’intérieur du texte]-->
<p>Elle est close, et  si a <num>.iij.</num> pertus: <num>.ij.</num> d’une part, et  <num>.i.</num> d’autre, si com  tu vois; et  li leus chevez par  coi li medicine cort soit telz qu’il estoupe bien la verge sens adition, si c’on  em puisse traire la moistor, et bouter quant mestier est; et  quant tu vues giter  tes medicines en la vessie, met le chief dou keusteur en la moistor, et  trai au traiant qui est ens; si trairas la moistor au kesteur, et  puis reboute fort le traiant ens; si entrera li moistors ens, et  venra a la vessie maintenant, si que  li malaides la sentira; et  c’est li forme dou clistere subtil dont on clisterize la vessie: si est ci:</p>
<!--[illustration]-->
<p>Et est d’argent ou d’archaut, et  est li chiés plus haut; et  desoz a <num>.i.</num> sein ou li liiens chiet; puis pren une vessie de mouton et  i met la moistor dont tu vues clisterizer la <w>ves<pb n="37vb"/>sie</w>, puis la lie entre les <num>.ij.</num> seins forment d’un  boin fil double, et  chaufe <num>.i.</num> poc celle moistor sus le feu; puis boute le chief dou clistere en la verge, puis estrain  ta main  sus la vessie a tout la moistor avenanment, tant que  li malaides sente que  celle moistor est jai venue a la vessie; et  se tu n’as la vessie, si pren une piece de parchemin, et  en fai <num>.i.</num> cercle, et  le perce rondement entor; puis boute <num>.i.</num> fil fort en ces pertus, puis assemble le cercle si com  on assemble <num>.i.</num> dal, et  met dedens ceu que  tu vues d’oile et  de moistor et  d’aigue, et  le lie en l’estrument; et  fai si com  tu as fait de la vessie, de presser a ta main  tant que  li moistor veigne a la vessie.</p></div>
<div n="II.53">
<head> de la piere </head>
<p>Nos avons jai dit en la division les manieres de piere, et  l’estraction ensamble medicines; et  ai dit la difference entre la piere enjanree as rains, et  toz les signes, et  en queil piere on doit ovrer de taille; et  en la vessie, et  en la verge; et  je le vos dirai apertement et  briément. Je dis que  li piere qui  est enjanree en la vessie si avient plus sovent as enfans, et  c’est signe que  li aigue saut de la vessie semblans a aigue en sa subtiliteit; et  i apert harene, et  graite li malaides sa verge, et  li pent maintes fois, et  puis enroidist; et  a mout de ces saut li fondemens; et  est legiere li sanation des enfans jusqu’il ont <num>.iiij.</num> ans, et  est mout grief en viellars, et  est as jones moiene, a ces qui  sont entre <w>jones<pb n="38ra"/>ce</w> et  viellece; et  est li cure plus legiere de ces qui ont la piere grans, que  de ces qui  l’ont petite. Et quant nos venons a la cure, si couvient premier mundifier le malaide per clistere, por traire tout le fiens qui  est as intestines. Car il encombre aucune fois a querir la piere. Puis  prenez le malaide par  les piez, et  lou deboutez et  movez au desoz, si que  li piere dessende au parfont de la vessie, et  saille aucune fois dou leu haut; puis le fai seoir entre tes mains appareilliet, et  ses mains soient desoz ses cuisses, si que  li vessie soit toute declinans aval; puis la quier et  la touche dedens; se tu sens la piere en l’espaice, si te haste maintenant de taillier sus la piere. Et s’elle ne chiet au touchier dou tout, si moille ton  doi indice d’oile de la main  senestre, se li malaides est enfes, ou ton  doi moien, se li malaides est jovencelz acomplis; et  le boute en son fondement, et  quier la piere, et  quant tu la sens a ton  doi, si l’amoine au col de la vessie; puis presse sus a ton  doi, et  la boute au defuer lai ou tu vues taillier. Et comande au ministre qu’il presse la vessie a sa main, et  li comande qu’il estende a sa main  destre les coions en haut, et  a sa main  senestre oste le cuir qui  est desoz les coions en la partie ou on fait la taille; puis i boute le spatumile copant, de coi ce est li forme:</p>
<!--[illustration]-->
<p><pb n="38rb"/> Et fent entre ceu qui  est entre les coions et  le  fondement, ne mie em mileu mais au costeit de la naige senestre; et  soit drois sus la piere, et  tes dois soit adés ou fondement, et  soit li taille dou traver si qu’ele soit large par  defuer, et  dedens estroite, selonc la quantiteit de la piere, ne mie trop grans; par  aventure la presse si li dois qui  est ou fondement, qu’elle saut fuer sens travail; et  saiches qu’il i a teil piere ou il a angles, et  marges: si est griés a issir; et  si a teil qui  est souez, semblans a une glant, et  reonde, dont li issue est legiere. <pc>//</pc> A  celi donques ou il a angles et  marge, fai la taille plus grant; et  s’elle ne saut, si covient que  tu estraignes sus as tenailles qui  sont ausi com  une lime au chief, por mues estraindre la piere si qu’elle n’eschaipe; ou tu boute desoz li <num>.i.</num> estrument subtil corbé au chief; et  se tu ne  la pues engignier ensi, si eslarge <num>.i.</num> poc lou pertus, et  se li sans decort, si l’estrainche de vitriole; et  s’il i a plus d’une piere, si boute premier la plus grant au col de la vessie, puis cope sus, puis le trai fuer, et  les petites aprés s’il en i a plusors. Et s’elle est mout grans, si la covient soier, et  faire plus grant plaie. Car <num>.ij.</num> choses avienent au malaide: ou il muert, ou li urine vient adés par lai que  li leus ne puet souder; mais toutevoie t’efforce dou traire, ou dou debrisier as tenailles, tant que  tu la traies par  pieces; et  quant tu as acomplit ton  oevre, <pb n="38va"/> si emple la plaie d’encens et  d’aloe et  de sanc de dragon, et  l’estraint, et  met par  sus <num>.i.</num> drapeil moilliet en oile et  en vin, ou en oile et  en aigue rose et  aigue froide, por  apaisier l’aposteme chaut; puis resovine le malaide sus son col, et  ne desliier lou lien jusc’au tier jor. Et quant tu le desliies, si arose mout bien lou leu d’oile et  d’aigue, puis le cure d’oignement dyafinicon et  d’oignement basilicon, tant qu’il soit sanez. <pc>//</pc> Et se apostemes chaus vient en la plaie et  corrosions, et congelemens de sanc en la vessie, et  soit par  ceu retenue li urine, qui  est conue en teil maniere que  sans saut avec l’urine:  boutes donques ton doi en la plaie, et  estrai celui sanc, car s’il i remaint, si corront la vessie, et  la porrit; puis leve la plaie d’aigue et  d’aisil et  de seil, et  li aide en toutes les manieres que  tu seis, tant qu’il soit sanez; et  covient que  toutes les oures que tu le cures, que tu li lie les <num>.ij.</num> cuisses, et  assemble les medicines sus le leu. <pc>//</pc> Et se li piere est petite, et  ele est ou conduit de la verge, et  fichie ens, et  li urine ne puet issir; si le cure de ceu que  je dis ainsois, que tu lou tailles maintes fois, est on escusez de la taille per ceste cure. Je ai ja ce proveit ensi. <pc>//</pc> Pren  <num>.i.</num> foret de fer selonc ceste forme et  soit a <num>.iij.</num> angles fichiees en <num>.i.</num> tison:</p>
<!--[illustration]-->
<p>puis pren <num>.i.</num> fil et  lou lie <w>en<pb n="38vb"/>tor</w> la verge desoz la piere, si qu’ele ne puist venir arrier en la vessie; puis boute le foret en la verge legierement, tant qu’il viegne a la piere; et  torne le foret a ta main en la piere poc et  poc, tant que tu puisses percier la piere d’autre part; si venra tantost li urine, puis presse ta main  sus ceu qui  est demorez de la piere qui est dedens la verge. Si est tantost brisie, et  saut fuer avec l’urine, et  est garis li malaides; et  se tu ne pues ce faire por  aucune chose qui le deffent, si lie <num>.i.</num> fil desoz la piere et  <num>.i.</num> autre desus, puis fent la verge endroit la piere entre les <num>.ij.</num> liiens, puis l’estrai fuer, et  deslie lou liien, et  mundifie lou sanc congeleit qui est en la plaie; et  le cure tant qu’il soit sanez.</p></div>
<div n="II.54">
<head> de la piere des femmes </head>
<p>Poc avient que  piere soit enjanree en femmes, et  s’il avient aucune fois, si est li cure grief, et  est deffendut por  <num>.iij.</num> choses: l’une est que  per aventure li femme est vierge; et  li seconde est c’on  ne puet trover femme bien  saichant qui se descuevre as mires, meismement quant elle est caste. Et li tierce maniere si est que  par  aventure on ne puet trover femme bien saichant en cest art de mains; et  li quarte maniere si est que  li piere de la femme si est plus em parfont que  li piere de l’ome, por coi il i couvient faire plus parfonde taille, et  grant paour i a. <pc>//</pc> Et se necessitez semont a ceu, si covient que  tu preignes une mieresse bien sachant, et  a poines la trueve on, <pb n="39ra"/> et  se tu n’en trueves, point si quier <num>.i.</num> caste mire subtil; et  li presente une baile bien saige en la vie des femmes, ou une femme qui  saiche une partie de l’art, et  li comande qu’ele faice ceu que  tu li comandes de l’inquisicion de la piere; et  regarde mout bien se li femme est vierge: adonques li covient bouter son  doit ou fondement et  querir la piere; et  s’ele la trueve, si la constraigne desoz son  doit, et  li recomande qu’elle boute son doit ou con  la malaide, et  quiere et  presse sa main senestre sus la vessie forment. S’elle la trueve, si covient qu’elle la mueve de greit en greit des l’entree de la vessie jusque desoz, tant qu’elle viegne a la racine de la cuisse; puis cope sus la piere en la racine de la cuisse encontre le mileu dou con, lai ou il est mues apparilliet, et  sent la piere en celle partie; et  ne mueve son doi desus la piere ou desoz, et  soit li taille au premier petite; puis boute lou rait en la taille, se tu sens la piere si acroi la plaie tant que  li piere puisse issir fuer, et  saiches que  maintes manieres de pieres sont: c’est a savoir, petites et  grans et aspres et  souez, longes et  reondes, et  qui ont rains. si saiches les semblances por savoir l’issue. Et se li sans te vaint, si met au leu vitriole broiet, et  li tien une houre tant que  li sans soit estainchiez; puis revien a ton  ovraige, tant que  li piere soit fuer, et  aies des estrumens que  je t’ai dit en l’estraction de la piere as <pb n="39rb"/> homes por toi aidier en ton oevre; et  se li sans te vaint, et  c’est de l’artere qui est copee, si met la poudre sus le leu et  l’estrain  de tentes et  de bendelz, et  ne rencomencier plus ceu, et  laisse la piere et  ne la traire mie, que  par  aventure morroit li malaide; puis cure la plaie. Et quant li chalor dou sanc est apaisie, et  li leus porrist, si revien  a ton  ovraige, tant que  li piere soit fuer.</p></div>
<div n="II.55">
<head> de hernie carnouse </head>
<p>Ramice aquouse n’est autre chose que  assemblee de moistor ou blanc syfac, qui est desoz lou keur des coions, que contient l’uef; et  est apelez «syfac», et  aucune fois est proprement en la toile de l’uef, si c’on  cuide que  ce soit <num>.i.</num> autre oef; et  c’est li cuir dou coion entre lou blanc syfac que  nos avons dit; et  ceu n’avient se poc non. <pc>//</pc> Et li generation de cest ramice si est de foibleteit que  vient as coions, et  est espandue celle matiere. <pc>//</pc> Et aucune fois si vient de percussion sus les coions, et  ceste moistor si a maintes colors: ou c’est color declinans a jaunice, ou c’est sans rouge, ou noir, ou aquous blans, et  ce avient plus; et  ce sont li signe de conoistre ceste assemblee, car s’elle est ou blanc syfac que  nos avons dit, si est li apostemes reons, <num>.i.</num> poc lonc si com  li figure d’un  oef, et  n’apert mie li coions, car il a moistor tout entor. Et s’il a moistor en la propre toile, si est li apostemes reons avec une partie de l’uef, et  por ceu pense on que  c’est uns autres oef; et  se li moistor est entre le <pb n="39va"/> cuir des coions et  le blanc syfac, si le sent om bien; donques quant tu vues savoir la color de la moistor, si esprueve a tout l’<w>intromiss<supplied>oir</supplied>e</w>  quarreit, de coi li forme est ci devant. Selonc ceu donques qui  vient aprés l’<w>int<supplied>r</supplied>omiss</w><w><supplied>oir</supplied>e</w>, juge de ceu qui  est dedens. <pc>//</pc> Et quant nos la curons par  fer, si covient que  li malaides soit sainiez selonc som pooir et  la repletion de son  cors; puis le sovine sus son dos, sus une chose un poc haute, et  met desoz lui mout de drapelz; puis sié sus sa senestre, et  comande au ministre qu’il sié a destre, et  estende la verge a l’un des <num>.ij.</num> costelz dou keur des coions; puis pren le spatumile leit, et  cope le cuir des coions parmi leu dou lonc jusque  delez lou poignil, et  soit ta fendure toute droite en devisant le cuir des coions jusc’a syfac blanc, et  l’escorche subtilment selonc tom pooir; puis perce lou syfac plain d’aigue a <num>.i.</num> large pertus, et  estrai toute l’aigue, et  puis met tes oncines, et  estent lou syfac amont; et  ne touchier  le keur des coions, mais que  le syfac soulement; cope tout ou par  pieces meismement le costeit de lui subtil, que  se tu ne le copes bien saigement, si revenra li aigue; et  se l’uef saut fuer a ton  oevre, si le ramoinne en son leu quant tu avras acomplit l’uevre dou syfac; puis assemble les <num>.ij.</num> leivres dou keur des coions a une costure, puis le cure si com  les autres plaies, tant qu’il soit sanez. <pc>//</pc> Et se tu trueves l’uef corromput d’autre  maladie, si covient que  tu lies les vasselz que  sont <pb n="39vb"/> suspensoire, en doutant le decorrement de sanc; puis cope le coion a tout le suspensoire, et  estrai l’uef, et  le cure si com  nos avons dit. <pc>//</pc> Et se aigue est assemblee en <num>.ij.</num> parties ensamble, saiches que  ce sont <num>.ij.</num> ramices; si cope l’autre partie  si com  tu as fait la premiere igalment, puis essue lou sanc, et  met en la plaie lainne moillie en oile roset; et  met defuer autre laine moillie en vin et  en oile, et  met sus les <num>.ij.</num> coions, et  met desus drapelz doublés, et  le  lie sus a tout le liien qui  est selonc ceste forme:</p>
<!--[illustration]-->
<p>Puis pren <num>.ij.</num> drapelz, et  les emple de laine charpie selonc ceste semblance et  soient </p>
<!--[illustration à l’intérieur du texte]-->
<p>assemblez par  cousture en la gorle des braies, et  li uns des chiés preigne sus le fondement jusc’au dos, et  li autres a la partie dou poignil; et  li autre dui chief sus les <num>.ij.</num> angres, et  soit toute assemblee li restreinture en la boucle dou braier; et  aucune fois est medicinee ceste ramice de cautere en leu de taille de fer, et  est que  tu preignes <num>.i.</num> cautere cultellaire subtil, et  cope le cuir des coions, et  soit eschaufez si com  nos avons dit, si que  li syfac blanc que contient l’aigue est descovers; si pren  lou cautere selonc ceste forme, et  perce celui syfac as oncines, et  l’escorche a cest subtil cautere chaut:</p>
<!--[illustration]-->
<p><pb n="40ra"/> Et lou cope en toutes les manieres que  tu pues, tant que  tu esraiches tout; et  garde que  li feus ne touche l’uef; et  saiches que  ceste oevre est plus salve; et  mues gardans de decorrement de sanc, et  muedres que  li ovraiges de taille; et  se nulle chose te fait contraire, ou aposteme chaus ou decorremens de sanc ou autre chose, si cure ce  qui te fait contraire, selonc ceu qui est devant dit. <pc>//</pc> Et se li malaides est paourous, et  ne vuet atendre cest ovraige por son horribleteit, si amenistre perforation, si com  je te di, et  est que  quant tu es bien certains par  les significations que  nos avons dit que ramice aquouse est lai, si fai seoir le malaide sus <num>.i.</num> siege leveit; pues perce l’aposteme an la partie desoz a tout le spatumile large, et  met la perforation dou lonc dou cors; et  soit larges li pertus, si que  toute li aigue corre fuer; puis met coton  sus le leu, et  le lie, et  laisse por corre le remenant de l’aigue, puis le cure tant que  li plaie soit sanee; et  se li blainche toile ne laisse issir l’aigue en la bouche de la plaie, si covient que  tu i boutes une penne ou l’estrument dont on trait l’aigue des ydropiques, de coi li forme est ci devant; et  eslarge <num>.i.</num> poc la plaie, et  saiches que  li aigue revient, et  est assemblee aprés <num>.vj.</num> mois ou enqui  entor, et  quant elle est assemblee si com  devant, et  ensi passera li malaides ses jors.</p></div>
<div n="II.56">
<head> de l’aposteme des coions </head>
<p>Saiches que  en la section de ceste ramice a paor em plusors <w>dispo<pb n="40rb"/>sitions</w>, por coi il me semble que  mues vaut c’on  la laisse; et  je vos dirai l’ovraige et  les semblances de l’aposteme. Je dis donques que  maint aposteme vienent ou cors, et  meismement as coions; et  c’est par  mout de cas. C’est a savoir par  superfluiteit aigre et ague, qui  est espandue as coions, ou de percussion; et est li color de l’aposteme selonc la color dou cors; et  ne trueve point de dolor, et  est aposteme grief; et  par  aventure est uns apostemes griés paourous et  pierous, et  de fuxe color, et  aucune fois vient de nout d’artere, ou d’enfleure de voine. Quant c’est par  nout d’artere, si est conus par  la disposition d’aposteme chaut, quant tu la presses a tes dois; et  ne covient mie que  tu i touches. Cil qui  est fais d’enfleure de voine est conus par  sa disposition a l’expression dou touchement des dois, et  puet om bien faire la taille sus ceste semblance, et  sus les autres chars; et  est que  tu cope lou keur des coions, puis estent l’uef en haut, et  le trai fuer dou blanc syfac, et  delivre lou suspensoire de toutes pars de l’uef. Se li uef est ja sodez avec ces chars nees, si  covient donques que  tu traies l’uef, et  lou cope; et  s’il est aers au syfac, ou en ceu qui  est dedens les vasselz, si covient que  tu delivre toute celle tenve, et  la cope reondement. Et se li naissance de la char est ou leu derrier, si covient que  tu la copes toute, et  estrai l’uef, si com  nous <pb n="40va"/> avons dit. Et quant tes ovraiges est acomplis, si emple la plaie de laine moillie en oile roset et  en vin, puis le cure d’autres cures tant qu’il soit sanez.</p></div>
<div n="II.57">
<head> de l’aposteme des coions </head>
<p>Cis est uns apostemes envoloupez d’un  envoloupement semblant a <num>.i.</num> borjon, avec le mollifiement des coions, et  se muet li malaides griement quant il vait; et  li cure de ceste maladie si est bien pres ausi paourouse com  ceste ci devant, et  toutevoie  nos vos dirons l’ovraige de li, selonc ceu que  li ancien firent. Il covient que  tu faices seoir lou malaide sus <num>.i.</num> siege aleveit, puis li boute le suspensoire des coions aval a tes dois, a tout le vasseil qui sont prochien a la verge, et  les teigne li maistres, et  les estende forment; puis cope au spatumile trenchant large dou traver endroit les vasselz, tant qu’il soient descovert, et  puis escorche de chescune part, si com  nos avons dit en l’estraction des arteres qui sont en temples; puis i fiche une aguille ou il ait <num>.i.</num> fil double, et  le lie au premier leu ou li vis est venue, et  le lie derechief a l’autre chief; puis les cope em mileu droitement, selonc la longesce dou cors, et  en trai les moistors corrumpues; puis cure la plaie si com  les autres ou on enjanre bowe, si que aucun  vassel chiecent que  norrissent l’un  des coions; car par  ceu n’i vient point de mal, et  se a toz les vasselz vient vis, <pb n="40vb"/> si covient traire les coions a tout les vasselz; si que  li oes ne perde son norrissement por l’incision des vasselz, et  sechent et ne se puient aidier.</p></div>
<div n="II.58">
<head> de la routure dou syfac </head>
<p>Li avenemens de ceste ramice si est par  la section que  vient ou syfac, ou l’estension sus le ventre en la partie des angres, por coi li intestine dessendent de celle routure a l’un des coions; et  ceste routure est ou dou syfac, ou de l’estension de li, et  vienent ces <num>.ij.</num> manieres de mout de causes: ou de percussion, ou de saut, ou de braire, ou de levement de grief faix, et  par  semblans choses; et  li signes quant c’est de l’estension dou syfac, si est qu’il avient poc et  poc, en lonc tens, et  ne vient mie soudainnement; et  est li apostemes igalz jusque  vers le parfont, por ceu que  li syfac apresse l’intestine. Et li signes est quant c’est de la section dou syfac, qu’elle fait venir a l’encomencement dolor soudaine, et  est li apostemes divers apparans, desoz le cuir pres, et  c’est por l’issue de l’intestine et  le cors au defuer dou syfac. Et aucune fois dessent li cirbes  avec l’intestine, et  est retenus enqui, et  fait grant dolor soffrir au malaide, meismement quant il est pressez. Et en ces cures de fer a paor, por coi il s’en covient eschuir. Et li maniere de l’ovraige si est que  tu comande ou malaide qu’il ramoine l’intestine a sa main  au dedens en la plaie, s’il i puet rentreir; puis soit sovinez sus son  col.<pb n="41ra"/>  entre tes mains, et  lieve les cuixes; puis estent le keur au desus, et  cope tout le cuir des coions dou lonc; puis boute dedens les leivres de la taille uncines selonc ceu que tu en as mestier por ovrir la plaie, et  soit telz que  li oes em puist issir; puis escorche lou syfac que  est desoz lou cuir des coions, tant que  li blans syfac dur soit descovers de toutes pars; puis boute ton doi indice en ceu qui enseut lou coion, en ceu qui est entre lou blanc syfac qui est desoz lou cuir de l’uef, et  entre lou secont syfac, et  depart ceu qui  est derrier l’uef, et entre lou secont syfac; et  pues muef a la main destre dedens lou keur des coions, et  estent lou blanc syfac en haut a ta main senestre, et  lieve l’uef a tout lou syfac devers la taille; et comande au ministre qu’il estende l’uef en haut, et  deslie ceu qui est aers derrier  le liement; et  quier a tes dois s’il a point de l’intestine envoloupeit ou blanc syfac dur, et  se tu en trueves aucune chose, si le boute au ventre desoz; puis pren  une aguille ou il ait <num>.i.</num> gros fil fait de <num>.x.</num> filz, et  la boute en la derriere partie dou syfac, qui est aprés lou cuir des coions; aprés la taille, puis cope les chiés qui apperent des filz, tant qu’il i ait <num>.iiij.</num> filz; puis les assemble l’un  sus l’autre en maniere de croix, et  en lie lou syfac, dont nos avons dit qui est desoz lou cuir des coions, d’un  fort liien de <num>.ij.</num> pars; puis <w>en<pb n="41rb"/>voloupe</w> les chiés des filz, et  les lie forment de <num>.ij.</num> pars, si que  nuls des vasselz que  les norrissent ne puissent entrer en ous, que  aposteme chaus n’i viegne; et  met derechief le liien selonc le premier liien lonc <num>.ij.</num> dois de celui, et  aprés ces <num>.ij.</num> liiens laisse dou syfac qui est desoz lou keur des coions le grant d’un doi; et  aprés tout l’autre selonc la rondesce que  li euf porte; puis cope en la partie qui est desoz le cuir des coions, tant qui  li sans corre, et  li bowe, si com  nos avons dit ci devant; puis amenistre laine moillie en oile, et  met em plaies, et  i amenistre le liien que  nos avons dit. Et aucune fois est cauterizez li blans syfac que  nos avons dit, aprés l’incision, par  doutance de decorrement de sanc. Car ce avient maintes fois, et  laisse le liien  tant qu’il <w>chie<supplied>c</supplied>e</w>  per lui; et  s’il tarde au cheoir, si soit arosez d’aigue chaude, et  met sus ceu que  nos avons dit, tant qu’il chiece; puis cure la plaie d’autre cure, tant qu’il soit sanez parfaitement.</p></div>
<div n="II.59">
<head> de hernie carnouse </head>
<p>En ceste ramice ne vis je onques nul qui  osast faire la cure par  fer. Et li ancien dirent qu’ele est faite si com  li ramice qui est ensamble la vis, en teil maniere que  tu lie les vasselz, aprés la taille  sus ous legierement au desoz; puis cope em mi, et  cure l’aposteme de ceu qui oevre, tant que  li vasselz chient; et  le cure si com  nos avons dit, tant qu’il soit sanez.</p>
<p><pb n="41va"/> Aucune fois vient routure ens angres, si com  nos avons dit, et  apert li leus; et  ne dessent nulz des intestines as coions, et  s’il en i dessent, c’est poc, et  repaire toutes houres; et  toutevoie s’il demoure trop en cest point, si croit li plaie ou syphac, tant que  li intestine dessent; et  ceu avient par  l’estension dou syfac qui  est as angres, si com  nos avons dit, car il est estendus, puis est mollifiez et  enflez li leus et  apert; et  li cure si est par  cautere, si com  nos avons devant dit; et  aucune fois est curee par  fer en ceste maniere: et  est que  li malaides gise sovin sus son dos entre tes mains, puis cope le leu de la routure enfleit dou large selonc la quantiteit de <num>.iij.</num> dois; et  puis estrai le syfac qui  est desoz le cuir que  l’ensuet, puis pren lou rait et  lou met sor le leu apparant dou syfac; et  lou presse au parfont dou ventre, puis cout les <num>.ij.</num> leus apparans dou syfac sus lou chief dou rait, et  cout l’un et  l’autre; puis estrai le chief dou rait, et  ne coper  point dou syfac ne n’estendre l’uef n’autre chose, si com  je t’ai fait savoir en la cure de la ramice des intestines; puis le cure par  la cure des plaies. Et quant tu copes les filz, si le mundefie et  cure la plaie, tant qu’elle soit sanee. Li  syfac est constrains, et  n’a point d’apparance en la routure, et  li cauteres est muedres en cest leu, <pb n="41vb"/> et  plus prochiens a salut.</p>
<p> de l’amollissement dou cuir des coions </p>
<p>Maintes fois est amollis li cuirs des coions en aucuns homes, por  ceu que  les chars que  sont dedens sont mollifiees, et  est lait a veoir; et  est mestier, quant on le vuet curer, c’on  faice gesir lou malaide sus son dos, et  li cope le cuir qui est mollifiez sus le cuir natureil; puis assemble les <num>.ij.</num> levres a une costure, et  se tu vues, cout premier la superfluiteit dou cuir mollifiiez a <num>.iij.</num> costures ou <num>.iiij.</num> fermement; puis cope entre les costures, et  lou cure si com  les autres plaies, tant qu’il soit sanez, et  chient li fil.</p></div>
<div n="II.61">
<head> dou chastrement </head>
<p>Saiches que  chastremens est escomeniez en nostre loi, et  por ceu il me plairoit que  je n’en  parlasse mie en cest livre; et  n’est necessaires fuer que  por <num>.ij.</num> manieres: dont l’une est que  li mires en saiche respondre quant on li demandera, et  en saiche la cure; et  li autre, por ceu que  nos avons sovent mestier de chastrement d’aucunes bestes por nos aidier, si com  de bouc et  de mouton et  de chait et  d’autres bestes. Je dis donques que  chastremens est fais selonc <num>.ij.</num> manieres: ou par  atraction, ou par  fendure. <pc>¶</pc>  En celle que  nos faisons par  attraction, faisons nos seoir la beste en aigue chaude, tant que  li coion soient mollifiez et  pendant; puis les preing a ta main,  tant qu’il soient remis et  que  tu ne les sentes <pb n="42ra"/> plus. <pc>//</pc> Du chastrement de taille: covient que  tu teignes la beste, et  li presse le cuir des coions a ta main  senestre, puis lie le suspensoire, et  cope sus chescun  oef a <num>.i.</num> cop, quant tu les avras bien escorchiez; et  i laisse aucun  poc dou syfac et  lou subtil syfac qui est sor les vasselz; et  ceste maniere de chastrement est muedre que  cele qui  est faite par  attraction, por ceu que  a l’atraction demoure par  aventure aucune chose des coions, par  coi li beste desire luxure; puis cure la plaie tant qu’ele soit sanee.</p></div>
<div n="II.62">
<head> des hermofrodites </head>
<p>Hermofrodie est selonc <num>.ij.</num> manieres as homes: l’une si est que  entre  les <num>.ij.</num> coions <w>aper<supplied>t</supplied></w> ausi com  li figure de la nature d’une femme, ou il ait poil, et  aucunes fois en cort li urine. <pc>//</pc> Et li autre maniere si est en femmes, et  ait sus lou poignil ausi com  une verge et  <num>.ij.</num> coions. <pc>//</pc> Et li cure de l’ome et  de la fame si est que  tu copes les chars ajostees toutes, et  les cure si com  autres plaies; en la seconde maniere, des homes dont li urine saut par  lou cuir des coions, si n’a point de cure.</p></div>
<div n="II.63">
<head> de la tentigene </head>
<p>Tentigene est une chars ajostee sus la partie natureil, tant qu’elle est trop laide a veoir; et  aucunes femmes l’ont ausi grant com  une main, et  c’est li cure. Il covient que  tu teignes la superfluiteit de la tentigene a ta main  ou as oncines, et  la cope legierement; et  n’aler mie trop em parfont, que  <pb n="42rb"/> decorremens de sanc n’i viegne, puis le cure d’autre cure tant qu’il soit sanez; et  a une autre char que  naist a la bouche de la marris, et  l’emple, et  par  aventure saut fuer, et  est selonc la semblance d’une kowe, et  por ceu l’apelerent li ancien «maladie kowee». Si covient que  tu la copes, si com  nos avons dit la tentigene, et  la cure tant qu’elle soit sanee.</p></div>
<div n="II.64">
<head> de erratique </head>
<p>Erratique si est quant li nature de la femme n’est mie percie, ou li pertus est petis; et  est naturez par  naissance, ou accidens par  maladie que  venue i est; ou c’est par  char ajostee, ou dou syfac subtil ou espés, et est fais em parfont en la marris, ou en costez, ou desoz, ou que  soit; et  deffent le concevoir, et  l’enfantement, et  par  aventure les flors a avoir; et  li connoissance de ceu si est par  le regart de la baile. Se li estoupemens est prochiens apparans, si quier a tes dois ou au rait. S’il est dou syfac subtil, et  il est prochiens as <num>.ij.</num> leivres, si te haste, et  la ront ensi: met tes <num>.ij.</num> dois indices ensamble, et  li femme soit sus son dos, espandues ses jambes; puis estent les <num>.ij.</num> leivres forment, tant que  li subtilz syfac soit rons, et  soit overs li estoupemens; puis pren  laine, et  la moille en oile, et  la met sus le leu, et  gise li femme a home chescun  jor, si qu’il ne puist souder. Et se li syfac est dur et  espés, si covient que  tu lou copes au spatumile semblant a foille de mirte. <pb n="42va"/> Se li estoupemens est de char nee, si la sospent a l’oncine et  la cope; et aies les medicines estainchans sanc, si com  acaice, sanc de dragon, encens, ensamble abun d’uef; puis amenistre une caine de plonc large, si que  li plaie ne puisse souder; et  ensi soit longement, et  li amenistre une tente de lin sec; puis soit curez d’autres cures tant qu’il soit sanez. <pc>¶</pc>  Et quant en la marris vient char nee, si la covient coper selonc ceste maniere, se ce n’est apostemes enchancrez. Car a l’aposteme enchancreit qui est en la marris, ne doit on touchier  de feir.</p></div>
<div n="II.65">
<head> des emorroides </head>
<p>Emorroydes sont overtures de voines dont sans cort acostumeement, et  quant les emorroydes sont vielles si devienent thelul; et  nos avons jai dit en la division les semblances d’aus, et les signes, et  je dirai ci celles qui  resoivent curation. Je di que  les emorroides et  li thelul, quant il sont em parfont en la marris, et  il n’aperent au sentir, si n’est mie li cure par  fer. Cil qui sont a la bouche de la marris, c’on  puet sentir, sont cil c’on  puet curer. Il covient donques que tu mettes la femme en une maison froide, puis estent l’altelul as tenailles, et  le cope en ses racines, puis poudre  sus medicines restraignans sanc, si com  acaice et  sanc de dragon et  encens, et  semblans choses; puis boute ses piez a la paroit une houre, puis la met en aigue froide; et  se decorremens de sanc <pb n="42vb"/> i vient, si la fai seoir en une decoction de sumac et  d’escorce de pomes grenates et  de gales et  de semblans choses, et  puis pren farine d’orge, et  la confis avec miel et  aisil, et  en fai <num>.i.</num> emplaustre  sus son dos. Et se il estainche, c’est boin. Se ceu non, se li fai aerdre ventouses au dos et  as mameles sens ferir; puis pren lainne, et  la moille en jus de plantain ou en jus d’aglentier avec vin  viel, et  fai aerdre au leu. <pc>¶</pc>  Et quant li aposteme repose, si cure lou leu d’oignement tant qu’il soit sanez; et  celle qui est apelee «albathir»  est rouge, et  est semblans a <num>.i.</num> chief aspre, si le covient coper si com j’ai dit le thelul; et  puis lou cure tant qu’il soit sanez.</p></div>
<div n="II.66">
<head> des apostemes de la marris </head>
<p>Maintes manieres d’aposteme vienent en la marris, si com  chancre et  aposteme pierous et  herpes et  estiomenes et  fistules et  emorroides et  aposteme chaut, et  plusors autres maladies que  j’ai dit en la division. Il covient donques que  je die en cest traitier l’aposteme chaut qui  vient en la marris, qui  n’est mie des apostemes que  coillent bowe; et  se tu vues savoir l’ovraige de fer, si regarde se li apostemes est agus en l’encomencement de sa venue, et  plain  de chalor et  de fievre, et  s’il devient rouge se tu le pues veoir. <pc>¶</pc>  Adonques  ne te haster  mie de percier, mais lou fais meurer tant que  li dolor soit apaisie; et  puis fai seoir lou malaide sus <num>.i.</num> siege, <pb n="43ra"/> et  ait <num>.ij.</num> petis sieges ou il se cline, et  apoie sus son dos et  assemble ses piez as parties defuer la jambe; et  soient ses cuixes espandues, et  mette ses braz desoz ses genous, et  les lie bien d’un  boin liien; puis succe li baille devers lou destre costeit, et  i amenistre l’estrument dont on oevre la bouche de la marris, de coi ci aprés vient li forme; et  covient que  quant tu i vues amenistrer cest estrument, que  tu fiches le rait premier ens por  savoir la parfondeté  de la marris, si que  ceu qui  entre ens de l’estrument n’i viegne plus em parfont qu’il ne doit, et  qu’il ne blece la malaide; et  se li estrumens est plus grans, si <w>covie<supplied>n</supplied>t</w> covrir la parfondesce de la marris de drapelz, si que  li estrumens ne li grieve; et  covient qu’il mette le cornet de l’estrument au desus, et  qu’il teigne l’estrument. Et quant li apostemes apert, et  on lou fent a la main  mol, si le covient coper au chief, au spatumile leit; et  quant li bowe est vuidie, si covient que  tu mettes en la plaie tentes moillies en oile roset, ou en oile vert sec; et  met la tente fuer de la plaie au parfont de la marris, et  met par  defuer sus la marris et  sus le poignil lainne nette moillie en aigue ou malves soient cuites; puis le cure aprés <num>.ij.</num> jors d’oignement avenant a ceu, tant qu’il soit sanez; et  aucune fois leve on la marris et  la plaie par  clistere d’aigue et  de miel, et  puis d’aigue ou racines de lis et  <w>ari<pb n="43rb"/>stologe</w> longe soient cuites; puis reveigne a l’oignement. <pc>¶</pc>  Et se li plaie est reponue en la marris, si covient que  tu te gardes de cuire  de fer, mais cure la si com  nos avons dit en la division.</p></div>
<div n="II.67">
<head> de l’enfantement </head>
<p>Mestier est premier a la baile qu’elle conoisse la figure de l’enfantement natureil, et  li signes si est quant tu vois la femme apresser aval, et desire odorer l’ar: adonques se haste li enfes de fuer issir; adonc saiches que  cil enfantemens est selonc la figure natureil, et  est li issue soz son chief, et  li secondine avec lui; et  quant tu vois ces signes, si covient presser legierement son ventre, si que  li enfes isse tost; car quant il dessent sus son  chief, si ist li secondine avec lui, et  est mondee li marris de ses superfluitez par  bone mundification; et  cist qui vient autrement ne vient mie naturelment. Car il vient aucune fois sus ses piez, et  vient fuer li cors ou li chiés, et  les mains, ou il vient sus son ventre, ou sovin, et  est convertis par  aventure sor son col, et par  autres figures malvaises; si est mestier a la baile qu’elle soit saige et  subtilz en ces choses, et  se warse d’error et  de decevement, et  je vos mostrerai toutes les figures coment on li doit aidier. <pc>¶</pc>  Se li enfes vient sus son  chief par  issue natureil, et  li femme enfante griement, et  li vertus de li est foible, si  la fai seoir sus une selle, <pb n="43va"/> ou les femmes la tienent; et  arose sa nature d’oile ou fenugreic soit cuit, et  puis boute li baile entre ses dois le petit spatumile dont ci est li forme:</p>
<!--[illustration]-->
<p>et  fende la secondine, et  cope a son ungle tant que  li moistors qui est ens corre fuers; et  preint lou ventre de la femme tant que  li enfes dessende, et  s’il ne dessent, si covient clisterizer la femme de muscillaige de fenugrec avec oile de sisament; puis la fai preindre et  esternuer de condisi, et  tien sa bouche et  son neis une houre: si istra maintenant l’enfes.</p>
<!--[illustration]-->
<p>Et se les <num>.ij.</num> mains issent fuer, si covient que  tu les ramoinne legierement poc et  poc; et  s’elles n’i puent entrer, si met la femme sus <num>.i.</num> siege, et  li lieve les piés en haut; puis deboute le siege sus terre, et  teigne on la femme, qu’elle ne chiece au deboutement; et  se li mains n’i puet entrer, et  li enfes muert, si li cope les mains au couteil qui est ci devant mis, et  estrai l’enfant, et  ramoine igalment.</p></div>
<div n="II.68">
<head> de l’issue de l’enfant sus ses piés </head>
<p>Quant li enfes vient sus ses piez, si lou covient bouter en haut; et  puis le torne poc et  poc, tant qu’il soit igalz; puis preigne <num>.i.</num> des piez et  l’estende poc et  poc. <pb n="43vb"/> Cant il saut jusc’as cuixes, si la comande a preindre, et  la fai esternuer de condisi; si saut fuer, se Deus vuet. <pc>//</pc> Et s’il n’ist fuer si com  nos avons dit, si le torne poc et  poc, tant qu’il soit selonc la figure natureil. Car adonques ist il legierement. Et s’il ne vient fuer si com  nos avons, dit si pren muscillaige de altee, et  oile de sisament, et  gomme fondue, et  broie tout en <num>.i.</num> mortier; et  met sus la nature de la femme dedens et  defuer cest oignement, puis la fai seoir en aigue tede jusque desoz les costelz; et  quant elle est moillifie desoz, se li fai <num>.i.</num> coliere de mirre, et  li met desoz, et  li laisse une houre; puis la fai seoir sus <num>.i.</num> siege, puis la fai esternuer et  estraint sa bouche et  son neis, et  li preint le ventre legierement, car li enfes saut maintenant.</p></div>
<div n="II.69">
<head> de l’issue de l’enfant sus ses genous </head>
<p>Quant li enfes vient en ceste forme, si i mette li baile ses mains poc et  poc; puis soit sovinee sus son col, et  li pendent li piez aval, et  soit gisans sor <num>.i.</num> lit; et  plie ses mains poc et  poc, et  puis li preint les mains sus lou ventre, et  li oste les cussins desoz, tant qu’elle soit appareillie aval; et  se li enfes ne saut, si pren  ses piez et li muef forment, puis li muef lou ventre amont, puis i boute tes mains; et  ewe l’enfant poc et  poc; et  comande a la femme qu’elle se <pb n="44ra"/> preigne tant que  li enfes isse.</p></div>
<div n="II.70">
<head> de l’issue de l’enfant qui  vient dou large une main  pendant </head>
<p>I  covient engignier a ramener la main: s’on ne la puet ramener, si fai lever la femme, et  aler; s’elle ne puet aler, si la fai gesir sus <num>.i.</num> lit, et  li deboute les jambes forment; puis amenistre lou muscillaige que  j’ai conteit; et  s’elle n’enfante, si la fai seoir sus <num>.i.</num> siege, puis estudie au rameneir la main; et  ewe l’enfant selonc la figure natureil, et  la fai esternuer, et  li comande qu’elle se preigne tant que  li enfes isse fuer.</p></div>
<div n="II.71">
<head> de l’issue de l’enfant sus son  col, et  ait espandues ses mains, et  sa faice tornee devers lou dos sa mere </head>
<p>I  covient que  li baile teigne sa main, puis le torne poc et  poc, et  l’ewe legierement; et  quant il est igalz, si met sus la nature muscillaige de altee et  oile, si com  nos avons dit, puis li comande qu’elle se mueve poc et  poc; et  quant tu avras ce fait, si la fai seoir sus <num>.i.</num> siege, et  li comande k’elle se preigne; et  la fai esternuer.</p></div>
<div n="II.72">
<head> de ceste meisme maniere a tout la secondine </head>
<p>Quant il vient fuer en ceste maniere a tout la secondine, si cope la secondine a ton ungle, tant que  li moistors soit vuidie; et  se li enfes pent sus sa faice et  sus son col, si la cope des la boude, qu’elle ne soit retenue, et  muere li enfes; puis boute l’enfant dedens, tant que  tu l’aies mis si com  il covient, et  comande a la femme qu’elle se preigne aucune fois: adonques si istra legierement.</p></div>
<div n="II.73">
<head> de l’issue des gemelz </head>
<p><pb n="44rb"/> Saiches que  gemeil naissent maintes fois, et  aucune fois en naissent <num>.iij.</num> ou <num>.iiij.</num>; et  ceu n’est mie estrainge chose, et  poc avient.  Dui  sont estrainge chose, et  ne vivent mie, se poc nom; je sai ceu, qu’il soient multipliiet, et  sont desevrez par  lou syfac qui les devise, qui est liiez a la boude; et  aucune fois issent ausi naturelment com  uns tous sous, si com  nos avons dit. Et s’il issent griement, si la cure si com  nos avons dit, et  soit li baile subtilz, et  faice tost et  legierement ceu qu’elle fait; et  faice ensi com  il vaut mues a salut.</p></div>
<div n="II.74">
<head> de plusors enfans </head>
<p>Aucune fois sont formez en la marris <num>.i.</num> ou <num>.ij.</num>  ou <num>.iij.</num> ou <num>.iiij.</num> ou <num>.v.</num> ou <num>.vj.</num> ou <num>.vij.</num>, ou plusors jusc’a <num>.xv.</num>, et  sont tout formeit en forme d’enfant par le mesurement dou saige glorious, et  couvient que  li baile saiche tout ceu, car par  aventure semblans chose li avient; si faice selonc ceu qu’il covient.</p></div>
<div n="II.75">
<head> de l’enfant mort </head>
<p>Quant tu cures la femme de l’enfant mort ou ventre, si com  j’ai dit en la division, et  il ne vient fuers, et  tu es constrains d’ovraige de mains; si covient que  tu saiches se li femme est de saine vertut, et  n’ait accident ou elle ait paor de mort; si covient que  li femme soit sovinee sus son dos, et  soit ses chiés enclins aval, et  les <pb n="44va"/> jambes levees; et  li ministre la teigne de <num>.ij.</num> pars, ou elle soit liie au lit si qu’elle ne soit traite au dessendement de l’enfant; puis frotez la bouche de la marris d’oiles moistes avec muscillaige de altee et  de fenugrec et  semence de lin, puis oigne li baile ses mains de ces oiles et  de ces muscillaiges; puis les boute en la marris legierement, puis quiere <num>.i.</num> leu ou elle boute les oncines que  soient covenaubles a ceu, et  pren warde se li enfes est apparilliez qu’il dessende sus son chief; si fiche les oncines en ses eulz ou en son col ou en sa bouche ou en som palais ou desoz la barbe ou en la forcele ou pres des costez, et  se li dessendemens est sus piez, se li fiche ou poignil et  as costes moienes; et  covient qu’il teigne l’oncine a sa main  destre, et  mette la corbeure entre ses dois de la senestre main, et  li boute a tout sa main  legierement, et  fiche l’oncine en aucun  de ces leus que  nos avons dit, tant qu’il viegne a la chose vuide; et  c’est li forme de l’oncine:</p>
<!--[illustration]-->
<p>puis fiche encontre <num>.i.</num> autre oncine, ou le tier se tu en as mestier, si que  li estractions soit igalz; et  puis l’estent igalment en movant d’une part et d’autre, por mues issir, et  soit li oncines dentez por mues tenir, si com  ci est li forme:</p>
  <!--[illustration]--> <pb n="44vb"/> <!--[illustration]-->
<p>Et s’il en demoure une partie, si oigne li baile aucuns de ses dois d’oile, et  les boute en celle partie, et  traie l’autre partie; et  s’il en i demoure point, si met cest oncine ou plus haut leu, et  fai ceu tant qu’il s’en isse tout fuers. Et se l’une mains vient devant l’autre, et  il ne puet ramener por l’estreignement, si covient que  tu envoloupes sus <num>.i.</num> drapeil, tant qu’il isse tote; puis la cope en la jointure de la plante ou au coute, et  ensi covient que tu faices en l’autre main, et  as <num>.ij.</num> piés. Et se li chiés de l’enfant est gros et  il est estrois en l’issue, ou il ait ou chief aigue assemblee, si covient que  tu boute le spatumile espinous  entre tes dois, et  fent le chief et  estrai l’aigue; ou tu la ront a l’estrument qui  est apelez «almidach», de coi li forme vient avec les estrumens ou chapistre qui est aprés cestui; et  ensi meisme faice se li enfes a grant chief naturelment; et  puis traie fuer les osses as tenailles, et  se li chiés saut fuer et  il estraint a la forcele, si soit fendus, tant que  li moistors qui  est ou pis issue fuer; et  s’elle ne puet issir, si le cope par  pieces au mues que  tu pues; et  s’il est enflez au ventre ou desoz les costez, si covient que  tu lou perces tant que  li moistors corre. Et se li enfes est sus ses piez, si est li attraction legiere, et  li adrecemens a la <pb n="45ra"/> bouche de la marris est legier. Et s’il est estrois au ventre ou au pis, si couvient que  tu l’estraies a <num>.i.</num> drapeil envoloupeit sus la main; et  fent le ventre ou le pis, tant que  li moistors qui  i est corre; et  se li autre membre sont osteit, et  li chiez demoure, si boute li baile sa main  em parfont de la marris, et  le traie jusc’a la bouche de la marris; puis i boute <num>.i.</num> oncine ou ij., et  le trai fuer; et  se li bouche de la marris est retrecie por aposteme chaut qui  i est venus, si n’i covient mie travillier, ains covient amenistrer choses moistes et  grasses; et  li amenistre emplaustres, et  siece en aigue mollifians et  amoistans. <pc>¶</pc>  Et se li enfes est sus son costeit, et  tu le pues mettre igal, si amenistre ceu que  nos avons dit en l’enfant vif; et  s’on  nen  ait pooir, si lou trai fuer par  pieces, et  n’i laissier rien de la secondine. Et quant tu avras ce fait, se li amenistre ceu que  nos avons dit ens apostemes chaus que  vienent en la marris; et  se decorremens de sanc vient, si soit mise en aigue restraignant, et  li amenistre autres cures. Et je vis une femme en cui ventre uns enfes avoit esteit mors, puis consut <num>.i.</num> autre sus celui, et  refut mors li autres. Aprés  lonc tens li vint uns apostemes en la boude, et  enfla tant qu’il ovrit, et  comensa a grant porreture. je fui apelez a la cure, et  i pensai lonc tens, et  ne pot soder li plaie. Je mis sus emplaustre de fort attraction, et  en issit <pb n="45rb"/> uns os, et  aprés aucuns jors uns autres. Je me mervillai mout, por ceu c’ou ventre n’a point d’os. Si pensai que  c’estoit des os d’un  enfant mort. Je quis la plaie, et  en traï mains os, tant que  li femme fut em millor point; et vesquit li femme lonc tens ensi, et  issoit adés un poc de bowe dou leu; et  je n’ai recordeit cest chapistre fuer que  por ceu que, quant li maistres trueve une estrainge chose, qu’il i saiche mettre aide.</p></div>
<div n="II.76">
<head> dou ramener la marris a son  leu </head>
<p>Ci aprés vient li forme dou pressor, a coi on ewe les livres; et  a <num>.ij.</num> tornans as <num>.ij.</num> chiés des <num>.ij.</num> liiens. Toutevoie, li cornes  soit plus subtilz dou restrictoire, et  soit fais de ebene ou de bux; et  soit li bouche dou fust <num>.i.</num> doi de large, et  li marge des arbres <num>.i.</num> doit, et  de lonc une palme et  demi; et  enmi les <num>.ij.</num> liemens soient dui ajostemens de cest meisme fust, qui  soient fermeit en l’un et  en l’autre, de demi palme de lonc ou un poc plus; et  cist dui ajostement sont bouteit en la bouche de la marris por ovrir quant on torne les <num>.ij.</num> cornes. <pc>¶</pc>  Une autre forme, a sa semblance plus subtilz et  plus legiere, soit faite de fust de ebene ou de bux, selonc la semblance des tenailles; et  ait as <num>.ij.</num> chiés <num>.ij.</num> ajostemens, si com  tu vois, d’une palme de lonc, et  <num>.ij.</num> dois de large; et  quant tu vues ovrir la marris a tout l’estrument, <pb n="45va"/> si fai seoir la femme sor <num>.i.</num> lit, les piez pendant et  les jambes overtes, puis boute les <num>.ij.</num> ajostemens ajostez ensamble en la marris, et  tien le chief de l’estrument desoz entre ses cuixes; puis oevre ta main a tout l’estrument, si com  tu as fait as tenailles igalment, selonc la quantiteit que  tu vues ovrir la bouche de la marris, tant que  li baile faice ceu qu’elle vuet. Cist estrument sont tuit sormontez, et  sont multiplies lor semblances; et  quant li mires les ait apareilliez, tant est plus hastans li oevre, et  plus haute as homes por lor quantiteit. Si ne despire mie l’estrument que tu ne l’aies apparelliet, car lor necessitez n’est mie escusauble.</p>
<!--[illustration]-->
<p><pb n="45vb"/> Quant li secondine est retenue a l’enfantement, si covient que  tu comandes a la malaide qu’ele reteigne son alaine, et  puis la fai esternuer de condisi, et  li estraint tes mains a la bouche et  au neis; et  s’elle saut per ceu, bien est. Se ceu non, si prent <num>.i.</num> pot, et  fai <num>.i.</num> pertus ou cuvercle, et  i met herbes que  puissent ovrir la bouche de la marris, si com  calament, rue, anis, camomille, cassialigne et  centoire; toutes ces herbes, ou aucunes d’eles, soient cuites ou pot en aigue sus le feu; puis met une caine ou pertus dou pot, et  l’autre chief en la bouche de la marris, et  la teigne tant que  li vapors viegne dedens la marris; puis la fai esternuer, si com  nos avons dit. Si saut li secondine hastanment. Et s’elle remaint aprés ceste cure, et  n’ist mie fuer, si comande a la baile qu’ele moille sa main  senestre en oile de sesement ou en muscillaige de altee, et puis la boute en la nature, et  quiere la secondine; et  quant elle l’avra trovee, si la preigne et  l’estende poc et  poc droitement, si que  li marris ne chiece a l’estraction; mais la covient movoir legierement a destre et  a senestre, et  puis traie; si venra et  se desaerdra. Et se li bouche de la marris est jai estrecie, nos avons dit la cure d’esternuer, et  de fumigation des herbes; et  s’elle n’ist de tout ceu que  nos avons dit, si garde que  tu ne foloies au traire; mais il <w>cou<pb n="46ra"/>vient</w> que  ceu qui est a la bouche de la marris, que  tu le lies a la cuixe de la femme, puis la clisterize d’oignement tetrafarmaçon; si la porrira et  remettra, et  venra fuer; mais toutevoie, quant elle porrist si en vient male odor au stomac et  au chief, et  blece la malaide. Si covient donques fumigations covenaubles a ceu: aucun  des anciens ont esproveit fumigation de cresson et  de figues seches. Li  forme de l’estrument a coi on fumige la femme a la retenue des flors et  de la secondine si est ceste:</p>
<!--[illustration]-->
<p>Et est de voirre semblant a une caine, et  met on le chief subtil en la nature, et  les chiés larges sus le feu; et  soit li fumigations sus les charbons, et  la teigne tant qu’elle soit gastee, et  rencomence une autre.</p></div>
<div n="II.77">
<head> de percier lou fondement </head>
<p>Maint enfant naissent qui  n’ont mie le fondement perciet, ains l’ait estoupeit uns subtilz syfac: si covient donques a la baile qu’ele perce celui syfac a son doit, et ne lou perce mie de spatumile agut, et  garse le lacement qu’elle ne le touche; puis met sus lainne moillie en vin et  en oile, puis la cure d’oignement tant qu’il soit sanez. Et se tu doutes qu’il ne restoupe, si met ou pertus une caine de plonc, et  li laisse mains jors, et  soit ostee quant li enfes vuet aler en chambres. Et <w>aucu<pb n="46rb"/>ne</w> fois vient cist estoupemens de soudement de plaie ou d’aposteme; si covient coper celui soudement: si soit curez, si com  nos avons dit de la caine de plonc.</p></div>
<div n="II.78">
<head> de la fistule dou fondement </head>
<p>Fistules qui  vienent desoz le fondement sont nodation, et  groissor que vienent delez lou fondement defuer, ou en l’espaice des <num>.ij.</num> parties, si a une fistule ou plusors; et  quant celle nodation est anciene, si aoeuvre, et  encort  moistor awouse blainche ou subtilz bowe, et  aucune fois sont ces fistule persans; et sont conues par  ceu qu’il en ist ou egestion ou ventositeit quant li malaide fait egestion, et  par  aventure en saut uns vers. Et si a fistules que  percent jusc’a la vessie, et  jusc’a la moitiet de la verge; et  parvienent jusc’a la jointure de la cuixe, et  jusc’a nout de la kowe. Et ensi conoist on la fistule persant au fondement, et  ne mie persant: et  est que  tu boutes ton  doi indice ou fondement, et  boute une aguille subtil d’arain  ou de fer en la fistule quant il n’i a tortuositeit. Et s’il ait tortuositeit, si i boute une tente de plonc subtil, ou <num>.i.</num> poil de cheval, tant que  tu sentes la tente ou le poil a ton doit; et  se tu ne le sens, et  il ne vient dou pertus egestion ne ventositeit ne ver, si com  nos avons dit: saiches  qu’elle ne perce mie; si te haste dou curer. Et quant li fistule est persans jusc’a la vessie ou jusc’a conduit de l’urine, si en saut li urine, <pb n="46va"/> et  ne puet soudeir par  medicines. S’elle est percie jusc’a la jointure de la cuixe, si est li tente venans jusc’au leu; s’il n’i a tortuositeit et  li invention de la dolor entor, si est qu’il en ist adés bowe, et  n’i vaut medicine ne soudement par  oignement; et  en ces fistules persans n’a point de cure fuer que  labor, et  vaniteit des folz mires qui s’en entremettent. En celle qui  n’est mie persans et  n’est mie anciene, a esperance de saniteit par  fer, si com  j’ai esproveit, et  est que li malaides gise entre tes mains sus son dos; et  li lieve les jambes jusque sus ses cuixes, et  ait ses cuixes enclinees a son ventre; puis boute une tente d’arain, ou de plonc s’il i a tortuositeit, tant que  tu saiches ou li tente vient. Se li malaides la sent entor le fondement, si  covient que  tu i boutes ton  doi indice, se sens adonques que  li tente l’ait perciet; et  soit descoverte ou tu sens entre ton  doit le syfac ou la char, adonques saiches qu’elle est persans; si n’i travillier mie c’on  ne la puet saner. On dist toutevoie c’on  em puet bien saner aucuns, mais ce avient poc; et  li aide c’on  i fait, si est c’on  eschaufe le cautere subtil selonc la largesce de la fistule, si com  il est devant dit; et  le boute tout chaut en la fistule, tant qu’il viegne delez le fondement; et  faice ceu <num>.ij.</num> fois ou <num>.iij.</num>, tant que  tu <w>sai<pb n="46vb"/>ches</w> que  ces chars fautrees soient arses, qui  sont semblant a une penne d’oiseil; et puis le cure de tentes moillies em burre, tant que  celle chars isse fuer, puis le cure d’oignement enjanrant char et  soudant. S’il est ensi sanez, c’est bien. Se ceu, nom autrement ne puet estre sanez; et  se li tente entre, et  ne perce jusc’au doit qui est ou fondement, et  a entre ton  doi et  la tente une coverture espesse de char ou de syfac, et  tu vois la fistule a ceu qui  enseut la coverture dou keur; si le cope des l’encomencement de la fistule, et  boute adés avant la tente, et  pues le cautere aprés, tant qu’il viegne au chief de la tente; et  sera delivré li tente, et  cherra; puis mondefie celles chars fautrees que  semblent une penne d’oisel, et  n’en remaigne niant. Et si li sans te vaint, et  cort entre toi et  l’uevre, si le cauterize de feu ou de medicine ague. Car li cauteres de feu assemble <num>.ij.</num> bones choses: c’est a savoir, l’arsure de ces chars ajostees, et  l’esteinchement de sanc et  la sechor de la moistor; puis le cure de tentes moillies em burre ou en choz broiez, tant que  li leus giete bowe, et isse fuer li chars arse en la bowe; puis cure la plaie des oignemens soudans enjanrans dure char, et  sont les medicines seches. Car quant il est restoree, si est sanee et  ne revient mie. Et se fistule vient jusc’a parfont dou fondement, <pb n="47ra"/> et  est esloigniez dou cors, se li boute ton doi ou fondement, et  enquier ceu. Se tu sens la tente, et  entre <num>.ij.</num> est li toile ou li syfac ou chars, ou il est pres a percier, si n’i ait fuers que  voie de fiance et d’esperance, par  l’aministrement de l’une des <num>.iii.</num> manieres: ou tu le cauterizes si com  nos avons dit, ou tu le cope jusc’a fons, ou se tu pues si i met tentes et  cure si com  premier; et  n’aler mie <w>t<supplied>r</supplied>op</w> em parfont, que  tu ne coper le tenement qui  tient le fondement, et  viegne li egestions par  lai sens volenteit; puis le cure, si com  nos avons dit; par  aventure si sera sanez, ou tu esloigne celle coverture et la munde puis qu’elle est copee delez lou fondement, ou par  tente ou par  autre estrument apointé; puis mondefie cele char fautree qui est en la plaie, tant com  tu pues; puis estudie a restorer la plaie, et  a demorer la fistule en la partie defuers le fondement: si iert plus legiere chose au malaide. Et aucune fois sont fistules selonc ceste maniere: et  est quant tu boutes la tente en la fistule, et  elle est ou costeit dou fondement delez lou cuir desus, si pren une tente percie au chief selonc ceste forme:</p>
<!--[illustration]-->
<p>Et i boute <num>.i.</num> fil tort en <num>.ij.</num>, et  boute la tente a tout le fil en la fistule tant qu’il soit au chief. S’elle est persans en la marge dou <pb n="47rb"/> fondement dedens, adonc estrai lou fil de celui pertus, ensi que  tu boutes ton doi ou fondement; et  trai le chief dou fil, et  assemble les <num>.ij.</num> chiés ensamble, et  estraint l’un  a l’autre, et  le laisse <num>.i.</num> jor ou <num>.ij.</num>; et  le restraint aucune fois, tant que  li filz cope ces chars que  sont entre dous, et  chiecent; puis cure la plaie tant qu’elle soit soudee et  sanee. Se li fistule ne perce, si la fai percier en toutes les manieres que tu pues, s’ele n’est trop em parfont. Car il ne covient mie faire por le lacement coper si em parfont, et  puis le cure, si com  nos avons dit, tant qu’il soit sanez. Li forme dou spatumile espinous dont on fent la fistule si est mout agus d’une, part et  trenchans; et d’autre part non, por ceu c’on  ne cope mie ceu c’on  ne doit mie copeir, si com  tu vois ci:</p></div>
<div n="II.79">
<head> des emorroydes </head>
<!--[illustration dans la marge de droite]-->
<p>Emorrydes sont selonc ij. manieres: ou elles sont dedens le fondement, ausi com  grain  de resin, et  s’en i a petites et  grans, et  en cort adés sanc, et  s’en i a une ou plusors, et  sont defuer le fondement et  au chief dou fondement; mais celles qui sont defuer si ont poc de moistor, et  encort  adés ou un poc d’aigue citrine ou un poc de sanc, et  ont la color dou cors; et  li cure de ces qui  les ont dedens le fondement, si est que  tu comandes au malaide qu’il s’espreigne por aleir en chambres, tant que  li fondemens li isse fuer, et  c’aperent li filz; si te haste, et  le <pb n="47va"/> pent as tenailles, ou tu le tien a ton  ungle, puis le cope en ses racines; et  se li uncine ne les pueent tenir por ses moistors, si les prent a <num>.i.</num> drapeil, ou a couton, ou d’une piece de chamelot; et  les estrai a tes dois, puis les cope, et  poudre desus aucunes chaudes poudres que  soient en leu de cautere; ou tu les cauterize si com  il est dit ou chapistre de cautere, pues les cure d’autres cures tant qu’il soit sanez; et  se li fondemens ne puet issir, si clisterize le malaide de clistere mordant et  aspre por laver ceu qui  est ou fondement, si qu’il puist issir apertement; cant li malaides se preint, et  se li fil sont fuer dou fondement, si est li cure legiere; et  est que  tu les preignes a ton  ungle ou as tenailles, et  les cope, puis les cure si com  nos avons dit, tant qu’il soit sanez, et  qu’il  redoute l’incision par  fer. Si covient que  tu amenistre la costure selonc ceste maniere: pren  <num>.i.</num> fil tort, et  le boute en une aguille, et  puis trai le fil au desus et  fai percier l’aguille d’autre part, et  torne les <num>.ij.</num> chiez dou fil desoz l’aguille, et  si soit dou large; et  estraint le fil forment, puis noe le fil, et  estrai l’aguille, et  fai ensi de toz les autres, et  en laisse <num>.i.</num> por corre la superfluiteit dou sanc; puis met sus le fondement <num>.i.</num> drapeil moilliet en <pb n="47vb"/> oile roset ou en cerote, et  met sus le fondement, et  comande au malaide k’il repose; et  puis le laisse tant qu’il chiecent, et  quant il seront cheut, si les cure d’oignement et  d’autre cure, tant qu’il soit sanez.</p></div>
<div n="II.80">
<head> dou sechement dou fiens ou fondement </head>
<p>Maintes fois avient sechement de fiens en l’intestine, et  par constrignement de nature, et  quant li maladie est vielle et  medicine n’i vaut. Si covient que  tu reses a la point d’un  spatumile ou a ton  ungle l’escorce desus, qui ne le laisse a moistir; puis le cure tant qu’il soit sodez si com  il covient; et  s’il ne puet soder, si rencomence la rasure plus fort que  devant, tant qu’il saine mout, et  soit escorchiez; puis le cure tant qu’il soit sanez.</p></div>
<div n="II.81">
<head> dou fremit </head>
<p>Formice est une petite apparance fautree antor le cors, et  va mout em parfont; et  aucune fois la trueve li frois, et  le sent on ausi comme mort de fremit, et  vient en tout le cors, et  plus as mains que  autre part. Et li cure si est que  tu pren une cainne d’une penne d’oie, ou une penne de vultul fort, et  met celle caine sus le fremit, tant que  li cercles porpreigne le fremit tot entor; puis torne ta main  a tout la cainne tant que  tu copes tout entor le fremit, et  le met em parfont, et  esraiche <pb n="48ra"/> le fremit de ses racines. Et se tu vues, si fai ceu d’une caine d’arain ou de fer selonc ceste forme, et  soit subtilz desoz et  traians desus:</p>
<!--[illustration]-->
<p>ne mie perciet, por mues tenir au doi, et  mues presser Et se tu vues, si cauterize lou fremit, si com il est devant ou chapistre de cautere.</p></div>
<div n="II.82">
<head> de la forme dou clistere </head>
<p>Aucune fois fait on clistere d’argent ou d’archaut, ou d’arain fondut ou mailliet; et  aucune fois fait on de ces estrumens petis et  grans, selonc ces a cui il sont amenistrez. Cil donques c’on  amenistre en la cure des enfans et  qui sont foible et  dolorous, sont petis. Li forme dou clistere petit et  grant si est desus large, ou li ventres est liiez selonc ceste maniere:</p>
<!--[illustration]-->
<p>et  i ait une desevrance ou li ventres soit liiez, si com  tu vois, et  li chiez soit dedens perciez; et  ait a l’un des costez <num>.ij.</num> pertus, et  en l’autre <num>.i.</num>; et  soit li ventres ou om met les medicines d’une vessie de beste ou de parchemin, et  soit perciez tout entor de menus pertus, et  ait entre  chescun  pertus <num>.i.</num> doit d’espaice, puis <w>bou<pb n="48rb"/>te</w> en ces pertus <num>.i.</num> fil fort de fil crut tort en <num>.x.</num> ou enqui entor, et  assemble le ventre si com  est une chievre; et  quant li medicine est dedens, si la lie a l’estrument devant d’un  fil fort, puis clisterize; et  c’est li forme dou cercle:</p>
<!--[illustration à l’intérieur du texte]-->
<p>Et soit li medicine ne trop chaude ne trop froide, et  oint le chief dou clistere d’oile ou d’aubun  d’uef, ou de semblant chose, puis le boute ens legierement; puis l’espreigne li ministres a ses <num>.ij.</num> mains ensamble, tant qu’il soit toz vuis, puis estrai lou clistere, et  lieve li malaides ses jambes a la paroit, et  se li medicine vuet issir, si la teigne tant com  il puet; et  s’il dort une nuit atot, si est plus grans aide. Et se tu le clisterizes em maladie de decorrement de ventre, et  li medicine se haste d’issir, si le rencomence tant qu’il soit sanez. Et se li emorroide sont ou fondement, ou aposteme, si soit li clistere ausi subtilz com  por <num>.i.</num> enfant; et  c’est li forme dou clistere subtil sus coi li cuir soit estraint:</p>
<!--[illustration]--></div>
<div n="II.83">
<head> des plaies </head>
<p>Nos avons jai dit en la division la cure des plaies; or vos dirons les cures de mains et  de medicine, selonc l’acomplissement. Je dis que  les plaies sont diverses selonc ceu qu’elles sont faites, et  selonc les leus ou les plaies sont <pb n="48va"/> faites, et  de coi elles sont faites. Les choses par  coi plaies sont faites sont par  gitement de piere, et  taille d’espee et  de couteil, ou de lance ou de fust ou de siette, ou de semblans choses; ou que  sont faites selonc les leus dou cors, si com  plaie que  chiet sus le col, ou sus le chief, ou le peis, ou le ventre, ou le foie, et  semblans membres; et  je vos dirai la cure de chescune plaie, et encomencerai as plaies dou chief simples, car li remenbrance venra en son chapistre. <pc>¶</pc>  Je dis que  quant simple plaie vient ou chief, et  li os n’est brisiez, si pren garde se c’est de gitement de piere ou de semblans choses, et  li cuir est toutevoie rompus et  est li plaie grans, et  tu doutes levement d’aposteme chaut: si le fai tantost sainier de la cephalique meismement s’il vient poc de sanc de la plaie, et  soit li sainie au contraire de la partie navree; et  eschuisse li malaides repletion de vin et  de viandes grosses. Et s’il ne vuet sainier, si soit amenuisie sa viande, et ne boive point de vin, ne ne menjuce point de char; et  met sor la plaie, se apostemes chaus i vient, coton  moilliet en oile roset soulement, ou en vin stiptice; et  s’il n’i a aposteme chaut, si met sus la plaie, s’elle est fresche a tout son sanc, et  elle n’est muee par  l’air, poudre, que  je dirai un poc ci aprés; et  se li ars l’ait muee, si met sus aucuns oignemens, tant qu’il soit sanez. Et se li plaie est grans <pb n="48vb"/> si com  de tailleure d’espee et  de semblans, et  les levres ne se pueent assembler par  tentes, si les assemble par  cousture, si com  je dirai as plaies dou ventre, de la costure. Se li plaie est descoverte de l’os, et  pent, et  ne tient mais que  a un poc, si le cope; puis cure la plaie de medicine, et  restoure char dure en leu de cuir, et  comande au malaide a mengier grosses viandes, si com  testes et  froment cuit, ausi com  poulz, et  semblans choses. Et se tu trueves ou cuir porriture, et  il n’aert a l’os, si  cope lou porrit tot, et  giete fuer, puis le cure; et se il ait artere en la plaie ou voine, dont sans cort, et  il ne puet estainchier par  medicines, si quier l’artere, et  se tu la trueves desloie, si la lie d’un  fil; et  se ceu ne profite mie, si la cauterize. Et se ces plaies sont petites et  simples, si est li cure legiere: et  est que  tu mettes ens ceste poudre qui soude ainsois que  li ars l’ait muee. Et li maniere de la poudre si est: pren  encens une partie; sanc de dragon  <num>.ij.</num> parties; chalz vive <num>.iij.</num> parties, et  le poudre  subtilment, et  emple la plaie, et  l’estraint forment, tant qu’elle s’aerse bien et  se joigne a tout son sanc; et  puis la lie bien, et  la laisse sens desliier, s’elle n’enfle; car on n’oste la madicine  tant qu’ele soit sanee. Et aucune fois fait on ceu de chalz soulement, quant on n’ait l’encens ne lou sanc de dragon,  mais que  li ars n’ait muee la plaie. Et se li <pb n="49ra"/>  ars ait mueit la plaie, meismement en esteit, si n’i met om mie ceste poudre; mais met sus aucuns oignemens digestis, ou poulz de farine d’orge faites d’aigue et  de miel, tant qu’ele giete bowe; puis le cure d’autres cures tant qu’il soit sanez. <pc>//</pc> Et se li brisure d’os vient avec la plaie, et  elle est petite, si  l’estrai as pinceures subtilz; et  je vos dirai ci aprés les brisures dou chief.</p></div>
<div n="II.84">
<head> de la plaie dou col</head>
<p>Se plaie vient ou col et  elle est simple, si n’a point de difference entre li et celi dou chief, mais se li ners dou col ou li artere est copee. Se c’est li ners, si n’i a autre engien que laissier la cure, et  n’i mettre nulle chose restraignant, car il nuit as ners et  les fait retraire; et  ne mettre  sus la plaie rien froit, car li substance des ners est froide, et  li continuation d’aus si est avec le cerveil, qui est li plus haus membres; mais soit li medicine souez, si com  chalz lavee en aigue douce, et  mellee avec oile roset, et  cucie lavee ausi en aigue douce, et  autres pieres de mine selonc ceste maniere, et  oignemens moistes. Et se li plaie est grans, si la cout et  lie de bendes, puis la cure tant qu’il soit sanez. Et se les plaies sont parfondes et  ele est chevee et  pleinne de bowe, si la perce ou plus bas leu; et  se li artere est copee, et  decorremens de sanc en vient, si la desoivre, et la loie, et  la cauterize se mestier <pb n="49rb"/> est; et  se li espinee de la gorge est copee, ou li keurs, et  li conduiz est gardez, par  coi la viande va, si cout le keur sus la cainne de la gorge, et  ne touchier  la gorge mais la remet selonc sa figure naturel; et  puis l’estraint avenanment, et  le laisse aucuns jors, puis le cure d’oignemens desechans tant qu’il soit sanez; et  se li plaie a fait empression en l’os, si la quier; et  s’il i a pieces d’os, si les trai fuers toz se tu pues, et  ces que  tu ne pues avoir, si laisse tant que  li plaie porrisse, et  soit desevree et  aligie li issue; et  se li plaie est fresche, si poudre sus la poudre que j’ai dit. Et s’il a en la plaie os et  il i a fistule, si la cure ensi com  j’ai dit en son chapistre. </p></div>
<div n="II.85">
<head> de la plaie de lance ou de coutel </head>
<p>Se c’est cop de lance ou de coutel, et  li plaie est parfonde, si regarde se de la plaie saut ventositez cant li malaides alainne: saiches adonques que  li plaie est mortelz; et  s’elle n’est parfonde, et  elle est fresche a tout son sanc, si n’i mettre mie a la premiere houre la poudre, ne ne la liier mie por le sanc que  ne demorse em parfont, et  reviegne au cuer, et  ocie lou malaide; mais i met oignement atractif, et  le lie <num>.ij.</num> fois le jor; et  se tu n’as oignement, si met en la plaie viel coton  por succier fuers la moistor, et  fai dormir le malaide sus la plaie <num>.iij.</num> <pb n="49va"/> jors, ou <num>.iiij.</num>, ou plusors; si n’i venra mie spasme, ne tremor male de cuer n’estraingnemens d’alainne; et  quant tu  vois les bones dispositions, si saiches que li plaie est sauve. Cure la donques de tentes et d’autres cures, tant qu’il soit sanez; et  s’elle ne puet saner, et  oevre, adés saiches que  il i a fistule; si la cure si com on doit. <pc>¶</pc>  Et se li plaie est d’incision d’espee ou de coutel, et  elle est simple, ou pis ou au dos, si la cure de ceu qui  est devant; s’elle est grans, de cousture; et  s’elle est petite, de poudre, et  s’elle est empressee en l’os, et  en a copeit pieces, si quier la plaie, et  les trai fuers s’il sont desevrez; et  s’il ne sont desevrez, si laisse porrir la plaie, si aligera li estractions; et  des autres plaies as autres membres est li jugemens si com  nos avons dit.</p></div>
<div n="II.86">
<head> dou derrompement dou ventre </head>
<p>Li derompemens dou ventre est grans et  moiens et  petis; de la grant plaie saut aucune fois li intestine, ou li ners des intestines, par  coi li intromission d’aus; et  li costure est plus malaisie, et  aucune fois vaut pis li petite plaie que li grans, por ceu c’on  remet plus a poinnes les intestines en, s’on ne les i remet de chaut en chaut; por ce que  li intestine enflent tantost qu’il sentent le froit, si rentrent plus a poinnes, et  por ceu vaut mues li moieinne plaie, por ceu c’on  <w>ramo<supplied>i</supplied>ne</w> mues <pb n="49vb"/> l’intestine a son leu que  as autres <num>.ij.</num> Et saiches que li routure dou ventre est selonc <num>.iiij.</num> manieres: les <num>.ij.</num> costures communes avienent en la costure dou ventre, et  li costure des autres plaies dou cors et  <num>.ij.</num> autres costures propres sont communes as autres plaies; et  toutevoie elles sont plus propres avec la costure dou ventre, et  je dirai une chescune et  declairerai. Je di que  quant li plaie est petite, et  aucune chose de l’intestine ist fuer, et  griés chose est dou remettre, ceu est par  l’une des <num>.ij.</num> manieres: ou por la petitece de la plaie, si com  nos avons dit, ou por ce que  li intestine est enflez por le froit. Et quant il est frois, eschaufez lou en teil maniere: moillie une  esponge ou <num>.i.</num> mol drapeil en aigue tede soulement, ou tu cuis en aigue squinant et  cipre et  spique, et  arose l’intestine tant que  li enfleure soit ostee; et  aucune fois fait ce vins restraingnans, et  est muedre que awe soule por desenfler. Et quant tu vois l’enfleure departir, si amoiste l’intestine d’aigue ou altee et  malves soient cuites, car par  ceu est aligie li entree a poc de chose; et  s’il n’i puet entrer, si fent un poc la plaie a l’estrument de coi on cope les emorroydes; et  li premiere cure est muedre que li taille, que  nus n’i doit taillier sens grant necessiteit n’i ait; et  c’est li estrumens por le fendre: si trenche dedens en la <pb n="50ra"/> corbeure et  defuer non, et  vez ci la forme:</p>
<!--[illustration]-->
<p>Et quant li plaie est enlargie, et  li intestine saut fuer, si le remet arer selonc la forme naturel en son leu propre, se tu en as pooir, car ce vaut mues. Quant li plaie est large, et  elle est en la partie desoz lou ventre, si covient que tu faices gesir lou malaide sus son dos, et  met ses jambes plus haut que  son chief; et  s’elle est en la partie desoz le ventre, si met le chief et  le pis plus haut que  les parties desoz, et  ausi se li routure dou ventre est en l’une des <num>.ij.</num> parties si met t’entente en ceu que li partie navree soit plus haute que  li autre; et  ensi covient amenistrer ceu que  je dis en plaies grans et  moienes. Es plaies petites met ceu que  t’est apparilliet, puis aies entre tes mains <num>.i.</num> ministre pitous ki teigne toute la routure a sa main, et  assemble les levres; et  c’est la maniere commune de costures, et  est que  tu preignes une aguille ou plusors, selonc la quantiteit de la largesce de la plaie, puis laisse des le chief de la plaie <num>.i.</num> doi d’espaice, et  i fiche une aguille ou il ait <num>.i.</num> boin fil fort; et  perce les <num>.ij.</num> chiés dou cuir avec les <num>.ij.</num> chiés dou siphac, qui est desoz le cuir dedens, tant que tu la faices percier de celle partie, et  assemble les <num>.ij.</num> chief dou siphac les <num>.iiij.</num> ensamble; puis l’estrain  d’un  fil double entor l’aguille de <num>.ij.</num> pars, <pb n="50rb"/> puis assemble les <num>.ij.</num> chiés de la plaie avenanment, et  puis laisse <num>.i.</num> doi d’espaice, et  i fiche une autre aguille; puis la lie dou fil si com  tu as fait la premiere aguille, et  ne cesser de ceu faire selonc ceu que  tu as mestier des aguilles, tant que toute li plaie soit restrainte; et  soient les aguilles moienes, entre subtilz et  grosses, car les aguilles subtilz copent toute la char, et  les trop grosses si ne pueent mie bien entrer: por ceu covient qu’elles soient moienes; et  ne covient mie bouter les aguilles trop au defuer de la char et  dou cuir, k’elles ne copent et  oevrent la plaie devant la soudure; et  puis cope les chiés des aguilles, qu’elles ne blecent lou malaide au dormir, et  i met tentes ou drapelz au chiés des aguilles por mues tenir, et  les laisse tant que li plaie soit soudee; et  ceste maniere de costure as aguilles est plus covenauble en petites plaies, car il i soffist une aguille ou <num>.ij.</num> Li seconde costure si est commune, et  est que tu assemble les <num>.ij.</num> chiés dou cuir et  les <num>.ij.</num> chiés dou syfac ensamble a une aguille ou il ait <num>.i.</num> fort fil moien; et  quant tu avras perciez ces chiez toz <num>.iiij.</num> ensamble, si ramoinne l’aguille a la partie ou tu as encomenciet, en la maniere c’on  cout les dras; et  met d’espaice entre chescune costure la grossece d’un  menor doi; ceste costure sevent li home, et  je cousi une <pb n="50va"/> plaie c’uns hons avoit ou ventre, qui estoit navrez d’un  coutel, et  estoit li plaie plus d’une palme de grant, et  issoit des intestines bien <num>.ij.</num> palmes de grant, et  estoit li plaie enmi le ventre. Je li ramenai l’intestine puis k’il ot esteit <num>.xxiiij.</num> houres fuer, et  fut li plaie soudee jusc’a <num>.xv.</num> jors, et  le curai, et  fut sanez. Et li mire l’avoient jugiet qu’il morroit, et  ce fut miracle; et  ne le curai mie d’oignement, car je estoie en <num>.i.</num> leu ou on n’en trovoit point, ne nule medicines; et  metoie sens plus sus la plaie coton viel <num>.ij.</num> fois le jor, et  le lavoie d’aigue de miel tant qu’il fut sanez. <pc>¶</pc>  Or vos dirai les <num>.ij.</num> propres manieres de cousture: pren l’aguille, et  la boute des la partie defuers jusc’a celi dedens; quant elle a perciet le keur de droit en droit, si lai le chief dou siphac ou cousteit ou tu as bouteit l’aguille, et  la fai percier d’autre part des la partie dedens jusc’a celi defuer; et  li entendemens de ceste costure si est que  tu cous ausi com  li peletier font les pelz, et  que  tu laisses une fois le syfac d’une part, et  le reprent d’autre, tant que  li costure soit toute acomplie. <pc>¶</pc>  Li seconde maniere de costure, que  Galiens dist proprement, si est si com  aucun  font, qui assemblent les <num>.ij.</num> parties ensamble naturelment, et  apploient l’un  des chief dou syfac a l’autre chief, en teil maniere: fiche une aguille ou chief dou mirach prochiene, et fai percier celui leu soulement, <pb n="50vb"/> et  laisse les <num>.ij.</num> chiés dou syfac; puis torne l’aguille, et  la fai percier des la partie defuers jusc’a celi dedens, as <num>.ij.</num> chiés dou syfac; puis fai percier l’un et  l’autre des la partie defuers jusc’a celi dedens, en <num>.ij.</num> autres chiés dou mirach que  sont on l’autre  costeit; et  c’est li muedre maniere de costure et  li plus commune. Galiens si dist ceste parolle, et  aucun  le tesmoignent, c’on  doit coudre le ventre a <num>.ij.</num> aguilles, ou il ait fil en chescune; et  doit on bouter l’une aguille d’une part, et l’autre d’autre, en la maniere de ces qui cousent corroies; et  saiches que  quant li routure est enmi lou ventre, si est li cousture plus griez que  des autres leus dou ventre. Li  jugemens de la plaie si est telz com  li jugemens des autres plaies: et  est que  quant tu trueves la plaie fresche a tout son sanc, ainsois que li ars l’ait muee, si remet arer l’intestine, et  lou cout; puis met sus la poudre enjanrant char, et  se li ars l’ait muee, si met sus aucun  oignement que  soit present, tant que li plaie bowe; et chicent li fil, et  soient soudez li sifac, et  li mirach; puis cure la plaie si com  les autres, tant qu’il soit sanez; et  se tu n’as medicines, si met sus, tantost qu’ele comance a giter  bowe, coton  viel, et  le remue <num>.ij.</num> fois le jor tant k’il soit sanez. Car tu n’as mestier d’autre  medicine en plusors dispositions cant les plaies sont simples; et  se tu doutes que  li plaie ne faice communiteit as <w>mem<pb n="51ra"/>bres</w> principelz, si covient ke tu moilles lainne legiere en oile de tempree chalor, ou en oile roset, et  la met entor les angres, et  desoz les asselles; et  s’il sent dolor ou porriture en bouelz, et  maintes fois avient, si les clisterize de vin noir tede, et  meismement se li porriture vient jusc’a l’intestine; et  le perce dedens, et  saiches que  quant c’est li gros intestines, si est plus legier a saner que  li petis. Li intestine qui  est apelez «jeun» ne puet saner quant il est navrez, et  c’est por la planteit des voinnes que  i sont, et  por la subtiliteit de tout le cors, et  l’aprochement de sa nature des ners. <pc>¶</pc>  Et si li zirbe saut de la plaie, si le remet arrier ausi com  l’intestine, tandis qu’il est fres; et  s’il est vielz et  devenus vers ou noir, si covient que tu lies le leu qui  est noir, que  decorremens de sanc n’i viegne, car il i a voinnes et  arteres; puis cope ceu qui est entre le liien, et  met les <num>.ij.</num> chiés pendans des la partie desoz la plaie jusque defuer por aligier l’estraction quant li zirbes chiet, et  li plaie bowe.</p></div>
<div n="II.87">
<head> de la routure dou boueil </head>
<p>Quant li intestine est rons, et  li plaie est petite, si la puet on restorer en aucuns homes, por ceu que  je vis que  uns hons fut navrez ou ventre d’une lance; et  estoit li plaie au destre de l’estomac, et  fut envillie et  devint fistule, et  en issoit li egestion et  li ventositez; je i mis <pb n="51rb"/> cure selonc ceu que  je poi, et  ne cessai de subtilier tant qu’il fut sanez, et  li leus soudez. <pc>¶</pc>  Et quant je le vis souder, je doutai que  li malaides n’eust mal en son ventre; et  il n’i ot point de mal, mais demora en millors dispositions, et  menjans et  bevans; et  dirent aucun  experimentors que  quant il a petite plaie en l’intestine, qu’il doit estre liiez en teil maniere: pren  fremis a grans testes, puis assemble les levres de la plaie, et  quant li fremis ait overte la bouche, si la met sus les <num>.ij.</num> levres, si qu’elle estraigne sa bouche sus; et  puis li cope la teste, et  ce se tient si qu’il ne puet desliier, puis met <num>.i.</num> autre fremit aprés en celle maniere que  devant, tant que  li plaie soit toute porprise; et  cout la plaie. Cil chief si s’aerdent en l’intestine, et  ne vient nulle nuisance au malaide, et  se puet on liier l’intestine d’un  fil subtil qui  est copez de l’intestine d’une beste, en teil maniere: pren le chief de cest fil d’intestine que  soit mout descharnez, et  puis lie au chief de cest fil <num>.i.</num> fil de lin subtil tort, puis boute le fil en l’aguille, et  en cout l’intestine, et  le ramoinne en la routure; et ceste maniere de costure de fremis nen  est fuers que  selonc la voie de fiance et  d’esperance; et  se li plaie est grans et  large, meismement quant elle est en l’un des grailes <pb n="51va"/> intestines, si n’i a engien ne santeit, fuer que  <w>sub<supplied>ti</supplied>liteit</w>. </p></div>
<div n="II.88">
<head> de fistule ou qu’ele soit </head>
<p>Saiches que toute plaie ou aposteme, quant il enveillist, si est apelee universement «fistule», et  meismement quant elle <w>e<supplied>s</supplied>t</w>  chevee et  rent bowe. Et fistule est selonc la verteit nodation fautree dure et  blainche, ou on ne sent dolor, et  est ausi chevee com  li penne d’un  oiseil; et  aucune fois en saut clere bowe, et  autre fois espesse; aucune fois poc, et  autre fois assez; et  je en ai jai parleit en la division des plaies, que  toute plaie que  n’est sanee, et  il n’i a char, ce n’est fuers que  par  une des <num>.viiij.</num> causes: c’est a savoir, par  la petitece dou sanc ou cors; ou por  sa malice; ou por ceu qu’il i a char dure dedens, et  sus les levres, que  n’i laisse naistre char; ou il i a trop de bowe; ou li leus est porris, et  li matiere est de male qualiteit; ou li medicine n’est mie bone en la cure; ou por ceu que  li corruption est maniere de pestilence; ou por la proprieteit en la region est tardive li digestion, et  tarde li santeit, et  enflee par  nature; ou il i a voinnes ou os: et  j’ai ja mostreit toutes ces causes, et  les signes, et  les cures de medicines en la division. <pc>¶</pc>  Or covient que  je te faice a savoir la cure de fistule qui  est faite par  oevre de mains. <pc>¶</pc>  Saiches que  fistule avient en tous membres dou cors; car il i a fistules <pb n="51vb"/> que vienent as grans voines, et  as arteres, et  as ners, ou au syfac, ou a l’intestine, ou a la vessie, ou a aucunes des costes, ou a l’espinee dou dos, ou a aucune jointe des mains ou des piez; et  si a teil que  vient a la proprieteit dou membre principeil, et  as semblans leus. <pc>¶</pc>  Et toutes les fistules que sont de ceste maniere sont de grief sanation, et  n’i a fors que  labour, et  ignorance; et  se il i a aucune fistule que ne veigne mie jusc’a leu que  j’ai dit, et  tu as fiance de la cure, et  tu la vues conoistre, si pren une tente d’arain ou de fer, se li fistule est droite, si la quier; et  se li fistule est torte, si la cerche d’une subtil tente de plonc, car li plons se ploie mues entor la tortuositeit; et  se li fistule a mains pertus et  tu ne la pues mie bien cerchier par  tentes, si la clisterize par  l’un des pertus, car la moistors si cort d’un  pertus a autre, et  la mundifie; puis la quier saigement a ton  pooir, que  tu conoisses s’il i a os ou nerf, et  est chevee em parfont, et  demande bien au malaide de la dolor qu’il sent au presser de ta main, et  le leu ou il la sent; et  quant tu savras vraiement le leu ou elle est, et  s’elle est loing de jointure, ou de nerf, ou d’artere ou de voine, ou en aucuns des leus que  je t’ai dit, si la cope selonc ceu que  je t’ai dit, et  oste fuer <pb n="52ra"/> la fautreure et  les chars corrumpues que  sont dedens; et  puis la cure tant qu’elle soit sanee, et  se li fistule est bien parfonde de droit endroit,  si covient que  tu copes em parfont, tant com  tu pues, puis i met tentes moillies en medicine ague, et  les boute jusc’au chief de la fistule, tant que li medicine corrode la superfluiteit qui  est demoree au fons; et  puis i met oignemens enjanrans sainne char, tant qu’il soit sanez; et  s’il n’est sanez par  ceu, si le cauterize si com  nos avons dit, et  se li os est corrompus de la fistule, si le cope. Se voinne ou ners ne te greve ou membres principelz, si com  nos avons dit; et  se li os est descovers, et  il i a corruption et  noiror, si lou reis tant que  li corruption soit toute ostee, puis le cure de choses enjanrans char tant qu’il soit sanez; et  s’il n’est sanez, et  rent bowe si com  devant, saiches que  tu n’es mie alez jusc’a font: si descuevre et  quier tant que  tu soies au fons, et  oste toute la corruption, puis restore le leu; et  s’il est ensi sanez, c’est bien. Se ceu non, saiches que  la corruption est trop en parfont, que  tu n’i pues avenir; si n’i a autre engien que  dou lassier a nature; et  s’il i a i petit os corrumput, et  tu le pues traire as tenailles, si l’estrai a <num>.i.</num> estrument covenauble a ceu, et  s’il i a maint os, si les trai trestoz, ne n’en laissier nes un; et  se li moistor te fait contraire, et  il n’i a <w>er<pb n="52rb"/>ror</w> ne paour, si cope et  moistor et char, et  delivre les os. Et se tu ne les pues oster a une houre, si met sus la plaie chose enjanrant porriture, et  laisse tant que  li leus soit porris entor les os, et  adonc si avront plus legierement les os; et  se c’est uns grans os, si com  de jambe ou de cuisse, si reis tant soulement la corruption tant que  li noiror soit toute ostee, puis restoure la plaie; et  s’il en i a grant partie dou corrumput, et  vient jusc’a mole de l’os; si le covient soier et  coper tout jusc’a la corruption, et  puis le cure tant qu’il soit soudez; et  je te dirai d’une fistule qui  avint <num>.i.</num> home  en sa jambe, si que  tu i preignes exemple et  aide en ton  ovraige. Il fut <num>.i.</num> jovencelz entor <num>.xxx.</num> ans, qui  ot une dolor en sa jambe d’une cause que  vint dedens le cors, tant que  les matieres vinrent a la jambe, et  fut enflee d’un  gros aposteme, et  n’ot point de cause defuer por ovrir; mais li mire par  lor folie ovrerent tant sus que  li apostemes ovri, et  en corroient mout de matieres, et  devint fistule, et  i vint mout de pertus que  tuit gitoient bowe et  moistor dou cors; et  maint mire i mirent cure entor <num>.ij.</num> ans, et  n’i ot nul saige en l’art de mains, tant que  je i fui apelez, et  vi sa jambe et  les medicines dont on le curoit, et  ceu <pb n="52va"/> que  corroit par  les pertus a grant cors; et  devenoit rouges li cors dou jouvenceil, et  avoit color citrine. Je boutai une tente en l’un de ces pertus, et  puis cerchai toz les pertus, et  trovai que  li uns venoit encontre l’autre de toutes les parties de la jambe. Je me hastai donques, et  copai en l’un des pertus tant que  je descovri une partie de l’os, et  le trovai corrumput et  perciet, et  venoit li corruption jusc’a l’os dedens; je soiai ceu qui m’aparissoit de l’os corrumput, et  cuidai qu’il n’i eust autre corruption, fuer que celi que  je ostai; et  comensai a restourer la plaie de medicines sodans par  lonc tens, et  ne pot souder; et  puis rencomensai, et  descovri l’os si com  devant, et  trovai la corruption continuee en l’os, et  la soiai, et  puis l’ostai, et  me penai de souder le leu; mais je ne pou tant que  je copai entor une palme de l’os, et  le traï fuer a tout son mole, puis le restourai de medicines; et  il fut sanez et  soudez hastanment, et  ne covint plus rencomencier l’ovraige fors por la foibleté  dou malaide, qui ne pooit soffrir, et  por la paour de mort que  je avoie de lui. Car por l’evacuation sanglotoit sovent, mais il fut sanez entierement, et  nasquit en leu de l’os une char dure, et  fut de bone disposition et  n’ot point de nuisement ne de contraire dou <pb n="52vb"/> tout en tout, ne a l’aleir ne a venir. <pc>¶</pc> Et se li os est brisiez en aucun  leu dou cors, si le covient soier en ceste maniere: pren <num>.i.</num> liien, et  l’estrain  au chief de l’os qui apert, et  comande aucun k’il l’estende en haut; et  met <num>.i.</num> autre lien de lainne plus gros dou premier liien, et  le lie sus la char qui  est desor l’os, et  estent le chief, si que  tu traies la char corrumpue au desoz, et  descuevre la char sus le leu ou tu vues soier, que  li soie ne blece la char; et  met <num>.i.</num> tison ou une tauble desoz l’os por  mues coper la char corrumpue; et  covient tant soier com  on puet veoir et  sentir la corruption, et  soier ancor autre fois. <pc>¶</pc>  Et se li os est corrumpus, et  n’apert mie, et  li corruptions est en mileu ou en une partie, si descuevre la char toute; puis met <num>.i.</num> tison desoz, et  puis soie des l’une partie a l’autre la corruption, et  soit li soieure dou lonc de la corruption <num>.i.</num> poc, si com  nos avons dit; et  se li corruptions est en la jointure, si cope la jointure corrumpue, et  soie l’os ou elle contient de l’autre part; et  se li corruptions est en la continuation des <num>.ij.</num> jointes, si n’i a autre angien que  dou coper; et  se li corruptions est ou poignil de la main,  ou ou poignil dou piet, si est mout fort celle chose, mais toutevoie il covient que tu enquieres celle <w>cor<pb n="53ra"/>rosion</w>, coment elle t’apert; et  la mundifie en toutes les manieres que  tu pues, mais que  li voine ou li nerf ne te faicent contraire; et  saiches que  li incisoire et  les soies por coper ces os sont maintes, selonc l’assise des os et  l’aparance d’ous, et  lor grossece et  lor subtiliteit, et  lor grandor et  lor petitece, et  lor duresce; et  por ceu covient il apareillier a chescune semblance d’ovraige son estrument; et  saiches que  l’uevre te moustrera l’estrument dont tu avras mestier, selonc la conissance de cest art, et  le tesmoignaige des manieres des maladies; si porpense l’estrument dont tu as mestier  selonc ceu qu’il le covient.</p></div>
<div n="II.89">
<head> dou feu </head>
<p>Li chiés porrissent ou par  cause dedens, ou par  cause defuer; et  quant tu avras medicinee celle corrosion par  la cure des medicines, et  il ne profitent mie, si covient coper celui membre jusques au leu ou li corrosion vient, si que  li malaides eschaipe par  ceu de la mort, ou par  la malice, qui  est plus grans, de la defaute dou membre; et  li signes si est que  li membres devient noir, si qu’il semble qu’il soit ars dou feu, et  porrist aprés la noiror, pues va celle corrosions de membre em membre, et  prent par  tout le cors; si te haste dou coper, et  se c’est par  la percussion d’aucunes venimouses bestes, si com  scorpion <pb n="53rb"/> de mer et  wivre et  semblans, se li corrosion est au chief dou doi, si le cope, et  ne li doner mie espaice de venir jusc’a la main. <pc>¶</pc>  Et s’elle vient jusc’a la main, si la cope a la jointe, si que  la corrosion ne viegne jusc’a bras; et  s’elle vient au bras, si le cope au coute; et  s’elle passe le coute, c’est li mors, et  n’i vaut amenistremens fuers que  li quantitez de sa vertut; et  tot ensi fai quant li corrosion vient ou piet: s’elle vient en la premiere jointe, si la cope aprés l’autre jointe; et  s’elle vient ou piet, si cope tout le piet; et  s’elle monte en la jambe, si cope a la jointure dou genoil; et  s’elle vient desus le genoil, si n’i a autre engien que  dou lassier le malaide a mort; et  li maniere dou coper  ou dou soier le membre si est que  tu le lie desus et  desoz, et  estende uns menistres l’un des liiens aval, et  uns autres ministres l’autre liien amont, et  tu dessevre la char qui  est entre les <num>.ij.</num> liiens a <num>.i.</num> spatumile large, tant que  li os soit descovers; puis le cope ou soie, et  met de chescune part <num>.i.</num> drapeil de lin, si que  li soie ne touche le leu sain, et  viegne au malaide autre lesion et  aposteme chaus. <pc>¶</pc>  Et se decorremens de sanc vient quant tu oevres, si cauterize le leu hastanment, ou tu met sus aucunes <pb n="53va"/> poudres restraignans; puis revien a ta medicine tant qu’elle soit acomplie, puis lie le membre navreit d’un liien covenauble, et  le cure tant qu’il soit sanez; et  je te conterai k’il avint a <num>.i.</num> home en som piet: il li avint une noiror qui  sembloit arsure de feu, et  celle corrosion vint premier en son doi dou piet, tant qu’elle porprist tout le piet; et  quant li hons vit la corrosion, si se hasta de coper le piet, et  fut sanez; et  lonc tens aprés li revint li corrosion ou doi de la main, et  il vint a moi, et  je li mis sus choses repercussives aprés la mundification dou cors, et  ne pot cesser li corrosions; et  il vot que  je li copasse la main, et  je ne vou, que  je avoie esperance de repercuter la matiere; et  doutai ausi que  se je tailloie sa main, qu’il ne morist, car li vertus de l’ome estoit foible; et  il se despera toz, et  revint en sa terre, et  se hasta de coper sa main, et  fut sanez; et  je n’ai ceu conteit fuers que  por ceu c’on faice autreteil, s’on en a mestier.</p>
<p>Aucune fois vient aposteme en leu charnut, et  demore si longement qu’il fait grant assemblee de bowe; et  puis ront et  perce, et  en saut li bowe, et  demoure li leus vuis, ausi com  uns vasselz; et  li cuir qui  est desus est ausi subtilz com  <num>.i.</num> drapelz deliiez, et  ne corront mie jusc’a l’os, ne jusc’au nerf, et  telz <w>ma<pb n="53vb"/>ladie</w> si est apelee «sain», et  n’est mie apelee «fistule»; mais s’elle est si alongie qu’elle viegne jusc’a l’os em parfont, si est apelee «fistule»; et  li cuire  si est que  tu cope celui cuir tout entor, et  meismement quant il est subtilz, ausi com  uns drapelz; et  ne s’aert mie por  sa corruption. <pc>¶</pc>  Et se tu as fiance que  li cuirs s’aerde, et  li corruption n’est mie en parfont, et  li cuir est espés de char, si le cure de clistere ensi: regarde se li seins est grans, et  li bowe qui  en ist est de puant odor, adonques le clisterize de medicine egiptiaine qui  est ensi faite: prenez aisil, et  oile, et  litargire, igalment, et  metez cuire en <num>.i.</num> vassel au feu, tant que  li medicine soit rouge, et  deviegne ausi espesse com  miel; et  puis pren de ceu selonc ta necessiteit, et  le font en aigue et  en miel, et  en clisterize lou sein, et  estraint le pertus; et  laisse la medicine ens par  <num>.ij.</num> houres, puis l’estrai en espreignant; fai ce mout de fois, tant que  li seins soit mondefiiez, et  soit ostee li puor; et  aucune fois est clisterizeis d’aigue de cendres, quant ceste medicine n’est presens, et  est que  tu preignes cendres de fust de vigne, et  giete aigue desus, puis la coule, et  en clisterize, tant que  tu saiches que  li seins est bien mondez; et  se li malaides ne le puet soffrir, ne la medicine egiptiaine ne l’aigue de cendres, si le clisterize  d’aigue et  <pb n="54ra"/> de miel ou il ait un poc de litargire broiet; ou tu la clistirize de miel et  de vin  melleit, que  li mielz ait proprieteit de mundifiier et  de laver, et  li vins fait aerdre le sain; et  quant tu as ce fait, et  tu as fiance que  li seins est bien mundifiiez, si le clisterize de ceu que  fait naistre char en li, et  est que  tu preignes emplaustre diafinit, et  le font avec oile roset et  en vin; ou tu le clisterize d’aucunes medicines et  d’oignemens, dont j’ai dit les proprietez ou traitier des oignemens; et  se li pertus dou sein est petis, et  li cainne dou clistere n’i puet entrer, si l’eslarge d’un  fer un poc, et  met ens une tente de l’oignement egiptiein,  ou oignement basilicon, tant k’il soit eslargiez; et  se li plaie est trop large, si la cout et  i laisse tant soulement <num>.i.</num> leu ou li clistere puisse entrer, et  se li pertus que  giete bowe est au desus, si le cope ou plus bas leu que  i est. Car quant li bowe est en parfont, si n’i laisse enjanrer char; et  se tu ne pues coper lou sein desoz si com  tu vues, si appareille en tel maniere que  li bowe corre au plus bas leu que  i est, car quant li bowe est parfont, si n’i laisse enjanrer char et  se tu ne pues coper  lou sein desoz si com  tu vues, si apareille en teil maniere: que  li bowe corre legierement aval, et  n’i lassier rien de la bowe; et  pren medicines consolidatives por  <pb n="54rb"/> mettre sor le sain, et  estent <w>su<supplied>s</supplied></w> <num>.i.</num> drapeil de lin que  cuevre tout le sain; puis cope as forces endroit le pertus dou sein  <num>.i.</num> poc plus large dou premier, pues estent oignement souef sus <num>.i.</num> autre drapel selonc la quantiteit dou pertus, et  le met sus le pertus dou sain por aligier la bowe, et  n’oster mie le grant drapeil fuers que  aprés maint jor une fois; et  celui qui est sor le pertus dou sein, oste sovent por oster  la bowe, et  saiches ceu que  corra de la bowe, se c’est venin ou poc ou assez, ou digeste, ou indigeste; et  pren warde se li patiens sent dolor ou nom, et  s’il i a aposteme ou non, et  quant ta medicine s’est en teil maniere estendue et  tu vois la nature que saut sus le pertus dou sain, si saiches que  li seins s’aert ja, et  aproche li santez; et  puis le deslie le matin, ou le tier jor, et  quant tu delies la plaie, si chainge <num>.i.</num> autre drapeil, et  renovele l’oignement. <pc>¶</pc>  Et se li seins giete bowe indigeste aprés maint jor, saiches que  li seins ne s’aert mie. Et se venins subtilz cort aprés lonc tens, si ne te desperer mie de la santeit, car li santez aproche. Car il i a homes cui tarde enjanremens de char en ses plaies, et  de ces que  font le contraire; et  se bowe indigeste saut dou sein  aprés maint jor, saiches que  li seins ne s’aert mie; et  se li seins tarde d’aerdre, et  est <pb n="54va"/> porloigniez, si ajoste medicines sechans moistes en substance et  seches en vertut, si com  oignement diafinit, car il i a grant partie de vitriole, et  c’est li derriene medicine; pren oignement dyafinit, et  le font avec oile roset, et  l’arose de viel vin igal en substance; puis le confit et  en use; et  ceu meisme fait mielz cuit engroissiez, quant oignemens dyafinit n’est presens, ou tu pren mirre et  aloen et  encens, et  le broie, et  le poudre sus le miel quant il est sor le feu; et  puis en glue  <num>.i.</num> drapel, et  l’estent sor le sein, et  aucune fois i aministre on aristologe longe, et  racines de lis celeste, qui  est ausi com  farine de veces et  centoire; et  en use de simples ou de compostes: broie les, et  en fai poudre, et  met sus le miel que  j’ai dit, et  en use; et  se li cure est alongie, et  n’est curez par  ceste cure, adonc saiches que  la corruptions est em parfont, et  fait empression en l’os, ou as membres durs, ou as liemens; si le cure de la cure de fistule, si com  nos avons dit ci devant.</p></div>
<div n="II.90">
<head> de l’aposteme de l’ungle </head>
<p>Panarice est un aposteme que  naist desoz l’ungle dou pouchiet de la main, ou dou piet, ou par  aventure naist en autres dois; et  quant il est envielliez, et  on n’i prent garde, si i vient <num>.i.</num> aposteme chaus, et  corront et  giete bowe tant qu’elle corront la racine de l’ungle, et  <pb n="54vb"/> par  aventure la corront toute; et  vient li corrosions jusc’a l’os, tant qu’il i vient dolor puant, et  est li chiés dou doi larges, et  est li color fuxe. Quant tu le cures si com  nos avons dit en la division, et  li cure ne profite mie, si  covient que  tu copes a i. fer toute la superfluiteit qui  est demoree de l’ungle, puis cauterize la plaie aprés. <pc>¶</pc>  Li cauteres est mout grans aide se li os est sains, et  li ungle est sainne; et  se li ungle apresse la char ens, et  l’encomence a poindre, et  la blece, si covient que tu mettes lou rait desoz l’ungle que  point la char, et  la boute en haut, et  cope celi char subtilment et  legierement, et  met sus le remenant de la char medicines ardans et  corrosives por oster tout; puis le cure d’oignemens tant qu’il soit sanez. Et se li corrosion est en l’os, si le cope, et  trai fuer, car tant com  li os corrumpus i est, si ne puet saner; et  se tu vois le doi corrumpre, si le cope en <num>.i.</num> des nous si com  il est devant dit, puis le cure tant qu’il soit sanez; et  s’il est ferus, et  boutez, et  il sent grant dolor, si covient que  tu le sainnes premier; puis cope l’ungle dou spatumile agut en taillant de travers desus, et  warde que  li taille ne viegne jusc’a la char qui est desoz l’ungle, car li malaides sentiroit trop grant dolor; et  s’il avient,  si met chose sus qui  apaise. <pb n="55ra"/> </p></div>
<div n="II.91">
<head> la dolor dou sourdoit de la main</head>
<p>Li dois ajostez qui naist en mains d’aucuns homes par  aventure est toz charnus, et  par  aventure i a teil ou il a osses, et  aucune fois i a ungle, et  aucun d’aus naissent en la racine de la jointure, ou li naissance est en aucuns nous des dois. Cil qui naist en aucune nout dou doi ne se muet, et  cil qui naist a la jointure dou doi, par  aventure se muet; la taille de celui qui  est charnus si est legiere, en teil maniere: taille le en sa racine d’un  large spatumile. Cil qui  naist en la racine de la jointure si est grief a curer: si te tien dou coper. En celui qui naist ou doit au derrien nout, si covient que  tu copes premier la char reondement jusc’a l’os, puis cope l’os a une soie convenable a ceu, puis le cure tant qu’il soit sanez. <pc>¶</pc>  Li soudemens que  vient as dois ensamble vient par  naissance, ou par  soudement de plaie, ou par  arsure de feu, ou par  semblans choses. Si couvient que  tu copes celle soudeure, si que  li doit repairent selonc lor formes naturelz; puis met entre dous tentes ou drapelz moilliez en oile roset, qu’il ne se soudent; ou tu met entre dous pieces de plonc subtilz, tant que  li leus soit soudez, si com  il covient. Se soudemens vient a aucun de ses dois avec la paume, si cope celle sodure <pb n="55rb"/> si com  il covient.</p></div>
<div n="II.92">
<head> des vils</head>
<p>Vis sont voinnes grosses envoloupees pleines de superfluitez melancoliouses, que  vienent em plusors membres dou cors; et  plus avient en jambes de ces qui  vont a piet et  qui travaillent et  portent, que  a autres. Il covient donques que  tu li aministres aucune fois espurgement de cole, et  puis le saine de la basilique. <pc>¶</pc>  Li cure de fer si est selonc <num>.ij.</num> manieres: l’une est c’on  les cope, et  traie on fuer le sanc noir; et  li autre maniere si est que  tu lieves la voinne, et  la trai toute fuer. <pc>¶</pc>  Li taille si est selonc ceste maniere: arose li premier la jambe d’aigue chaude mout fort, tant que  li gros sans soit subtiliiez, puis estrain  la jambe dou malaide des desus la cuixe jusc’a la partie desoz le genoil; puis cope la voinne en <num>.i.</num> leu, ou en <num>.ij.</num> ou en <num>.iij.</num>, d’une taille large, puis eslieve et  trair fuer le sanc noir a ta main, des l’un  chief jusc’a l’autre, tant que  tant de sans en isse com  li vertus dou malaide puet soffrir; et  puis la lie, et  li comande qu’il se teigne de viandes enjanrant cole noire; et  recomence l’evacuation et  la sainie quant les voinnes sont plainnes, et  nuist au malaide. <pc>¶</pc>  Li alevemens de li est selonc ceste maniere: reis la jambe dou malaide, s’il i a mout de poil, puis le met ou bain, et  li. <pb n="55va"/> arose la jambe d’aigue chaude tant qu’elle deviegne rouge, et  enflent les voinnes; et  se tu n’as point de baing, si le chaufe au feu, et  puis le cope endroit la voinne dou lonc au chief dou genoil, ou en la partie desoz a la cheville; puis aoevre le cuir a l’oncine, et  escorche la voinne de chescune part, tant qu’ele apere quant on la sent; et  on la voit rouge et  noire, et  quant elle entre ou cuir si semble ausi com  une corde blainche; puis boute le rait desoz, tant qu’ele soit alevee dou cuir, et  puis la pent  a l’oncine legier,  puis le cope en <num>.i.</num> autre leu ensus iij. dois; puis escorche le cuir sus la voinne tant qu’ele apere, puis la lieve au rais, si com  tu as fait, et  la pent a un autre uncine, si com  tu as fait premiers; puis cope une autre taille, ou plusors se tu en as mestier,  puis la lieve, et  la cope au doi dou piet, puis la trai et  lieve jusc’a la seconde taille; puis l’estrai de taille en taille, tant qu’elle isse toute fuer, puis la cope; et  se tu ne la pues traire et  lever, si i boute une aguille a tout <num>.i.</num> fil fort double, et  la lie et  la trai, et  i boute desoz <num>.i.</num> rait, et  torne ta main  d’une part et  d’autre, tant qu’il en isse; et  garde qu’elle ne cope, car s’elle cope, si ne la puet on traire ne lever, et  en vient nuisement au malaide; et  quant tu l’as toute traite, si met sor le leu de la plaie laine moillie <pb n="55vb"/> en vin et  en oile roset; et  le cure tant qu’il soit sanez. Et  se li vis est contraite et  torte et  envoloupee ensamble, et  ele n’est mie droite, si com  nos avons dit, si  covient que  tu la fendes tortement, mais ne la coper mie; et  la trai si com  nos avons devant dit. <pc>¶</pc>  Li forme dou fer dont on cope la vis si est corbes, et  ne trenche mie, qu’il ne cope la voinne; et  est de grosse corbeure, car s’il estoit subtilz, si coperoit la voine, mais soit gros si com  nos avons dit, et  ci est li forme:</p>
<!--[illustration]--></div>
<div n="II.93">
<head> de la voinne civile</head>
<p>Ceste voinne est enjanree en jambes, en chaudes parties ou il ne naist herbes ne arbre, et en terre ou il n’a point de moistor; et par  aventure naist autre part qu’en jambes, et  ceu avient de la porriture que  vient desoz le cuir, si com  il vient dedens le cors serpens et  vers, enjanrez entre cuir et  char. Et se  li signes de l’encomencement de ceste voinne si est qu’il vient en la jambe une tres grans enflammation, puis se chainge li leus, et  comence li voinne fors issir, ausi com  une racine d’une plante. Quant li chiés apert, si covient que  tu envoloupes entor une piece de plonc des une З et  demi jusc’a <num>.ij.</num> З., et  la noe, et  laisse le plonc pendant a la jambe, et  totes les fois qu’il en ist point au defuer, si l’envoloupe entor le plonc, et  la <pb n="56ra"/> nowe; et  s’elle est trop longe, si en cope une partie, et  envoloupe le remenant, et  ne la coper mie en sa racine, tant qu’elle soit toute issue; car se tu la copes, si rentre en la char, et  fait venir aposteme et  porriture ou leu, et  male maladie; por la queil chose il covient qu’elle soit traite poc et  poc jusc’a chief, et  n’en remaigne rien ou cors; et  est aucune fois ceste voinne quant elle est traite de <num>.v.</num> paumes de lonc, ou de <num>.x.</num>, et  uns hons vint ja a moi, a cui elle issit de <num>.x.</num> paumes de long, et  quant tu la copes, si boute <num>.i.</num> rais ou pertus, et  la perce jusc’a fons, si que  tout en isse; et  soit vuidie li matiere qui est dedens, et  amenistre au leu medicines enjanrans porriture aucun  jor, puis le cure si com  les apostemes. Et aucune fois a ceste voinne mains rains, et  meismement quant elle apert en la jointure dou piet, ou ou piet, et  i vient mout de pertus, et  dont il saut rains; cure le donques si com  nos avons dit devant.</p></div>
<div n="II.94">
<head> des vers qui  naissent entre  cuir et  char </head>
<p>Ceste maladie est apelee en nostre terre «maladie de buef», por ceu qu’elle avient maintes fois as bués, et  est un petis vers qui  naist entre cuir et  char, et  va par  tout le cors montant et  dessendant, et  le sent om bien a l’aler de membre en membre, tant qu’il desront le cuir ou il vait, et  saut fuer; et  est <w>enjan<pb n="56rb"/>rez</w> de porriture d’aucunes humors, si com  vienent vers et  serpens et  lumbris et  ascarides ou ventre; et  doute on de son malice, car quant il va par  le cors, et  il monte au chief, et  il vient a l’oil, par  aventure rentre, et  destruit l’oil; et  ceu avient maintes fois. <pc>¶</pc>  Quant tu le vues curer et  traire, si ne puet on fuers que  quant il vait: si covient donques que  tu lies le leu desus et  desoz d’un  fort liien bien estroitement, puis cope sus et  le trai fuer, et  se li vers est em parfont en la char, et  tu ne le trueves, si le cauterize de feu sus, tant qu’il muire; et  li plus grans nuisemens que  il fait, si est qu’il corront l’oil, si com  nos avons dit; et  se tu le vois venir ou chief pres de l’oil, si estraint desoz lui le sorcil forment, puis cope sus, et  le trai fuer; et  covient user le malaide de mundifiement de cors de medicines solutives por les males humors porries, et  se warse de viandes enjanrans porriture.</p></div>
<div n="II.95">
<head> de la dolor qui  vient de ventositeit </head>
<p>Ceste maladie est apelee en nostre terre «vakirir», et  est une dolor que  vient en aucuns membres, et  pues se mue de membre en membre; et  je vis ceu que je vos di. Je fui apelez a une femme malaide, et  me descovrit som bras, et  vis une petite enfleure en la voinne dou brais; et  <num>.i.</num> poc aprés, li vis monter ausi com  un ver a l’espaule, plus tost que  nulle chose, <pb n="56va"/> ausi com  vif argent quant il cort de leu a autre; li dolor se departit de celui leu, et  se ficha en l’espaule, et  puis un poc aprés corrut par  tout le cors, tant qu’ele vint en l’autre brais; puis me contait qu’elle tornioit adés entor le cors, si com  je la vis. Je me mervillai mout coment elle se movoit ensi de membre em membre, car je n’avoie onques veut ceste maladie selonc ceste maniere. Toutevoie, je avoie veut maint que  bien avoient veut movoir dolor de leu a autre, mais je ne l’avoie mie veut, si com  je le vis en la femme; et  je me pensai que  c’estoit por ceu que  li femme avoit sec cors, et  les voinnes descovertes, et  por ceu apparoit celle ventositez constrainte; et  n’aperent mie selonc ceste raison a ces qui sont delicious, et  qui  ont moistes cors et  voinnes reponues. Et quant tu vues curer ceste maladie, et  li malaides sent celle dolor, s’elle t’apert si com  nos avons dit, si la lie desus et  desoz hastanment, et  puis cope sus tant que  cele ventositez constrainte au leu isse fuer; et  cauterize le leu; et  se tu ne la vois a tes eulz, si le cure de ceu qui  deboute les ventositez, si com  pilules fetides, et  pilules de serapin, et  semblans autres.</p></div>
<div n="II.96">
<head> des saiettes </head>
<p>Les saiettes sont diverses, selonc lor semblances et  selonc les leus dou cors ou elles chient. Li diversitez de lor si est qu’il i a de celles qui ont grans pointes, et  petites, et  chevees, et  soudees; et  de celles qui  ont <pb n="56vb"/> <num>.ij.</num> angles, et  de celz qui  ont lengues, et  de celles ou il a pieces; et  celle qui chiet en aucun  membre si chiet selonc <num>.ij.</num> manieres: ou en membre principeil cheveit, si com  cerveil, cuer, foie, pormon, rains, intestine, vessie, et  semblans membres. Quant elle chiet donques en aucun  leu de ces membres, et  li signe de mort, que  je te dirai ci aprés, t’aperent: si  covient que  tu te warses de l’estraction de ceste saiette, car li mors vient aprés en plusors dispositions; et  quant cist mal signe ne t’aperent mie, et  li saiette n’est mie em parfont, si la trai, et  cure la plaie. <pc>¶</pc>  Et li signe dou cerveil quant li saiette i chiet et  perce l’os, et  saut li syfac fuer qui est sus le cerveil, est quant scotomie et  sode et  esvertin et  roujor ens eulz, et  enflammation et  roujor de lengue, et  spasme et  permixtion d’entendement, et  vomissemens de cole; et  per aventure ist sans fuer des narines, ou des oreilles; et  par  aventure pert la parole et  la voix; et  saut de la plaie moistor blanche semblant a poulz, et  en saut ausi com  bruee de char; et  se cist signe t’aperent, si te tien de la cure, et  trai la saiette s’elle n’est ens. <pc>¶</pc>  Li signe de la siette quant elle chiet ou cuer, sont qu’elle est pres de la mamele senestre, et  sent ausi com  s’elle estoit fichie en chose dure, ne mie vuide; et  par  aventure li siette se muet ausi com  li poulz, et  en cort noir sanc, et  vient froidor et  suor froide, et  sincope: saiches  <pb n="57ra"/>  adonc sens doute ke li mors dessent. <pc>¶</pc>  Et li signe de la saiette que  nevre lou pormon  est que  sans plains d’escume saut de la plaie, et  li gorge enfle, et  li malaides mue color, et  sospire haut et  quiert le froit ar. <pc>¶</pc>  Et se li saiette chiet en la coverture dou pis, si est delez les petites costes; et  giete grant alainne et  grant dolor et  sospire; et  li muevent tuit li membre des espaules. <pc>¶</pc>  Et se li saiette chiet ou stomac, par  aventure si saut de la plaie aucune chose de la viande indigeste. <pc>¶</pc>  Et se li saiette chiet ou ventre, et  en saut point de fien par  l’intestine rout, si n’a point d’esperance en la cure, ne en l’estraction de la saiette. <pc>¶</pc>  Et se li saiette chiet en la vessie, et  li urine en saut et  vient defuer, et  li malaides sent  fort dolor: saiches que  li plaie est mortelz. <pc>¶</pc> Li autre membre, si com  li faice et  li colz et  li gorge et  li espaule et li adjutoire et  li espinee dou dos et  li forcele et  li cuixe et  les jambes, et  li membre semblant, sont sauf selonc plusors dispositions. <pc>¶</pc>  Quant li saiette est <supplied>en</supplied> lou nerf ou l’artere, et  elle n’est venimouse, si com  je vos dirai qu’il m’avint, por ceu que  vos faciez autretel. Il avint a <num>.i.</num> home c’une saiette li chut ou larmier en la racine dou neis: je la tentai, et  la traï d’autre part desoz la graisse de l’oreille, et  fut sanez sens nusement. <pc>¶</pc>  Et traï a un jeu une saiette que  li chut en la graisse de l’oil desoz <pb n="57rb"/> la papiere desoz, et  li saiette estoit reponue, et  n’en  poi ataindre que  la pointe devers lou fust, et  estoit li saiette grans d’un  arc turcois, a tout <num>.i.</num> fer legier sens oreilles; li jeus fut sanez, et  ne li vint nulz mavais accidens. <pc>¶</pc>  Et traï une saiette de la gorge a un crestien, et  estoit li saiette arabique  a oreilles: je soiai les barbions, et  subtiliai tant que  je la traï, et  fut sanez li crestiens. <pc>¶</pc>  Et traï une saiette a <num>.i.</num> home, que  li estoit cheue ou ventre, et  pensai qu’il moroit; et  puis qu’il ot passez <num>.xxx.</num> jors, si ne mua point sa disposition; je taillai sus la saiette, et  l’engignai, et  la traï fuer, et  n’ot point de mavais accident. <pc>¶</pc>  Et si vis <num>.i.</num> home cui une saiette chut ou dos, et  fut li plaie soudee sus; et  demora li saiette dedens li, et  ne chainja point ses dispositions naturez, ne ne trova nuisement en aucune de ses oevres naturelz. <pc>¶</pc>  Et vis <num>.i.</num> autre homme, cui il chut une saiette en sa faice, et  fut soudee li plaie; et  demora ensi sens soffrir grant dolor; et  mout d’autres semblans. <pc>¶</pc>  Et traï une saiette a <num>.i.</num> home des princes le roi, que  li estoit cheue enmi lou neiz, et  estoit un poc declinans a la destre partie; et  estoit li saiette toute reponue Je fui apelez a la cure aprés ceu qu’elle fut cheue <num>.iij.</num> jors. Si trovai la plaie mult estroite. Je la quis a tout une subtil tente, et  ne la sentis mie; et  il sentoit <pb n="57va"/> pointure et  dolor desoz sa destre oreille. Je pensai que  c’estoit de la pointe de la saiette  Je mis sus lou leu emplaustre atratifet  digestif, por ceu que  li leus n’enflast; et  m’aparut li leus de la saiette. Je i mis l’emplaustre mains jors, et  resouda li plaie derechief, et  demora ensi li malaides lonc tens, tant qu’il sentit la saiette <num>.i.</num> jor dedens son neis; et  il le me dist. Je mis sus la plaie medicine ague corrosive par  mains jors, tant qu’elle fut overte, et  la tentai, et  sentis le chief de la saiette qui  s’aerdoit au leu; puis ajostai en l’overture de la plaie par  celle  medicine ague, tant que  li chiés de la saiette m’aparut visablement; et  trespassa bien li termines entor <num>.iiij.</num> mois, et  puis eslarja si li plaie que  je i boutai les tenailles, et  le meus d’une part et  d’autre, et  ne pot issir; adonques ne cessai de subtiliier et  d’engignier de manieres d’estrumens, tant que  je la pris <num>.i.</num> jor as tenailles bien faites, selonc ceu que  sa forme venra en la fin de cest chapistre, tant que  je la traï, et  restourai la plaie. <pc>¶</pc>  Et li mire jugent que  li cartillaige dou nez ne puet restorer: je la restourai adonques, et  fut soudee li plaie, et  fut sanez li malaides entierement. <pc>¶</pc>  Or t’ai dit la qualiteit de l’estraction d’aucunes saiettes, si que  tu mettes ta cure sus ceu que  je ne dis mie, car li livres ne puet mie tout porprendre; mais li <pb n="57vb"/> saiges maistres compere sus bien poc grant chose, et  sus ceu que li est present et  defaillant, trueve nueve oevre, et  nuef estrument, au dessendement des choses estrainges qui avienent en cest art. Je dis que  les saiettes n’issent des membres ou elles sont fichies fuer que  selonc <num>.ij.</num> manieres: ou par  lou leu ou elles entrent, ou par  d’autre part; et  celle que  saut fuer par  lai ou elle entre, c’est saiette entrans en leus charnus, et  saut fuer aucune fois maintenant. <pc>¶</pc>  Et s’elle ne saut maintenant, si la laisse tant que  li chars soit porrie entor, et  soit alegie li issue; et  ausi s’elle est fichie en l’os, et  elle ne puet issir, si la laisse ensi aucuns jors, et  la muef chescun jor; et  adonques elle saut, et  s’elle ne saut, si perce entor a tout <num>.i.</num> foret subtil, tant que  li leus entor soit eslargiez, et  puis la trai. <pc>¶</pc>  Et se li saiette est fichie en l’os dou chief, et  vait jusc’a l’un des ventres dou cerveil, et  aucuns des accidens que  j’ai dit apert au malaide: si ne la traire mie, mais la laisse tant qu’elle soit igalz aprés aucuns jors, car se li saiette vient jusc’a syfac, c’est li mors. Et se li saiette n’est fichie fuer qu’en l’os soulement, et  ne vient jusc’a syfac, et  demoure li malaides aucuns jors sens mavais accident, si l’engigne dou traire. Et s’elle est mout fichie ensi et  ne puet issir fuer, si i aministre tareres entor, si com  je t’ai dit; puis cure le leu <pb n="58ra"/> tant qu’il soit sanez. <pc>¶</pc>  Et se li saiette est reponue en leu dou cors si c’on  ne la puisse veoir, si la quier a tout la tente; et  se tu la sens, si la trai a aucun  estrument covenauble; et  se tu ne pues por l’<w>estrecem<supplied>en</supplied>t</w> de la plaie, et  por la parfondesce de la saiette, et  il n’i a os ne nerf ne voine, si la fens tant que  li plaie soit grans; et  trai la saiette se tu pues, et  s’il ait en la saiette oreilles a coi elle tient, si oste la char qui est ens fichie de <num>.ij.</num> pars au mues que  tu pues, et  puis brise ou ploie les oreilles de la saiette, tant que  tu la puisses traire; et  subtilie bien que  tu ne brisier la saiette, que  tu la trairoies plus griement. <pc>¶</pc>  Et se tu ne pues a une fois, si la lai jusque  li leus entor soit porris, puis la trai, car li estraction iert alegie. <pc>¶</pc>  Et se li decorremens de sanc te fait contraire, si amenistre ceu que nos avons dit de la cure en son chapistre; et  te warde de l’incision dou nerf et  de la voinne, et  met engien coment tu pues mues traire la saiette sens peril, ou tost ou tart, ou fermement ou belement; et  met le malaide selonc la forme qu’il estoit quant li saiette li chut ens, car c’est li plus grans aide que  i soit, et  se tu ne pues, si lou met selonc ceu que  li signe lou te mostrent. <pc>¶</pc>  Li saiette que  vient fuer d’autre  part, ou il apert aucune chose de li, ou li cuir est enflez endroit si c’on  le voit ou sent aparamment: taille donques sus, tant que  <pb n="58rb"/> les tenailles i puissent prendre, et  puis l’estrai: si saut fuer maintenant. <pc>¶</pc>  Et s’elle est retenue en l’os, si tornoie ta main rondement, tant qu’elle entre en l’os, et  eslarge l’os, puis la trai. Et  s’elle ne puet issir, si la laisse encor, et  puis rencomence l’estraction tant qu’elle isse fuer; et  se li fust de la saiette i est, se le boute a tout le fust; et  se li fust chiet, et  tu vues aministrer boutement, si i aministre <num>.i.</num> estrument cheveit, si que  li pointe de la saiette entre en la cheveure de l’estrument; et  puis boute fuer, et  se li saiette est chevee, se i boute <num>.i.</num> estrument a pointe entrant ens, por  alegier  l’estraction. <pc>¶</pc>  Et se li saiette est entouchie, si covient que  tu copes toute la char entor ou li venins est, se tu pues, puis cure la plaie si com il couvient. Et se li saiette chiet ou peis ou au ventre ou a la vessie ou au costeit, et  elle est prochiene, et  tu pues coper  sus, se i cope; et  te garde de coper la voinne et  lou nerf, et  puis l’estrai, et  puis cout la plaie, se mestier  est; et  la cure tant qu’elle soit sanee. Li forme des tenailles dont on trait les saiettes sont semblans au bec d’oiseil, et  vez ci la forme:</p>
<!--[illustration]-->
<p>Et en sont mout de manieres: grans, moienes, et  petites, selonc la quantitei de la saiette. Li forme dou boutant <pb n="58va"/> cheveit est ausi com  li penne d’un oisel, por bouter a la pointe de la saiette, si com  ci est li forme:</p>
<!--[illustration]-->
<p>li forme des tenailles por bouter et  por sachier si est ci:</p>
<!--[illustration]--></div>
<div n="II.97">
<head> des voinnes dou cors communes </head>
<p>Des voinnes dont on se saine sont <num>.xxxi.</num>, de coi il a ou chef xvi., c’est a savoir: <num>.ij.</num> batans qui  sont aprés les oreilles, qui sont apelees les dous «herbech»; et  les <num>.ij.</num> arteres qui sont en <num>.ij.</num> temples apparans; et  <num>.ij.</num> voines que  sont en <num>.ij.</num> larmiers des <num>.ij.</num> eulz, que sont apelees «aspires»; et  li voine que est emmi le front; et  li voinne que  est au chief dou neis; et  les <num>.ij.</num> guindeges qui  sont ou col; et  les <num>.ij.</num> voinnes que  sont en levres desus de la bouche, et  ce sont les voines que  sont apelees «augeherich»; et  <num>.ij.</num> voinnes que  sont desoz la lengue. Les  voinnes dont on saine communement sont <num>.v.</num> en chescun  bras: l’une est li cephalique, et  est dou senestre costeit, et  l’apelent li laie gens «voinne dou chief»; et  li moiene est apelee «faste», et  est composte de la cephalique et  de la basilique, et  l’apelent li laie gens «voinne dou cuer»; et  li basilique  si est ou destre  costeit, et  l’apelent li laie gent «voinne dou ventre», et  est sus le foscile, et  est celle dont on saine, qui  apert <w>ma<pb n="58vb"/>nifestement</w> sus le pouchet. <pc>¶</pc>  Et li salvatelle est li voine qui est entre l’auriculaire et  l’anulaire, et  si a <num>.ij.</num> rains; et  en la jambe et  ou piet sont <num>.iij.</num> voinnes: l’une si est desoz la corbeure dou pochet dou senestre costeit, et  li seconde sophene qui est a la cheville dou destre  costeit; et  li voine qui est apelee «nesse», que  est en la cheville de l’autre costei; et  en l’autre jambe sont <num>.iij.</num> voinnes desoz celles. <pc>¶</pc>  Li sainie des voinnes que  sont aprés les oreilles si aide as catharres anciens, et  a emigraine; et  li qualiteis dou sainier, si com  je te dis, et  est que  tu reises lou chief dou malaide, et  frote lou leu ou les voinnes sont d’un drap aspre; puis estrigne li malaides son col a une vis, tant que  les <num>.ij.</num> voinnes aperent derrier les oreilles en <num>.ij.</num> leus dependens dou chief: quier les donques a ton doi, et  ou tu sens lou poulz desoz ton  doi, si seigne d’enche; puis pren la lancette, et  la boute par  desoz la voine jusc’a l’os, puis lieve ta main  a tout la voinne amont, et  cope et  lou cuir et  la voinne bien <num>.ij.</num> dois dou traver, et  fai issir dou sanc tant que  tu vues; puis l’estrain et  lie, tant qu’ele soit sanee; et  j’ai ja dit l’incision et  le cautere ou premier livre. <pc>¶</pc>  Li sainie des <num>.ij.</num> arteres que  sont en <num>.ij.</num> temples, si vaut a emigrainne anciene, et  sode, et  obtalmie acostumee, et  au cors des larmes agues as eulz; et  li <w>quali<pb n="59ra"/>tez</w> dou sainier si est si com  je dis: et  est que  li malaides estraigne son col, tant que  les <num>.ij.</num> voinnes aperent apertement; et  sent lou polz desoz ton  doi, et  puis seigne d’enche; puis lieve lou keur sus la voinne en haut a ton  doi indice, et  boute la lancette desoz, et  lieve la voine en haut, et  la cope, si com  tu as fait en <num>.ij.</num> autres voinnes, et fai corre dou sanc selonc ta necessiteit; puis deslie lou malaide, et  met ton  doi sus la voine une houre, puis met sus coton; et  puis la lie forment, et  la laisse tant qu’elle soit sanee; et  nos en avons jai parleit et  de lor copement et  de lor estraction, ou comencement dou livre. Li sainie de la voine dou front si vaut autant com  li sainie de la cephalique as maladies de la faice ancienes, et  a emigraine, et  a roujor; et  li qualitez si est que  li malaides estraigne son col en tordant, tant que  li voine apere; puis pren l’estrument qui est apelez «fosseur», dont ci est li forme:</p>
<!--[illustration]-->
<p>Et  met la pointe sus la voinne, et  fier sus de ta main, ou d’autre chose, et  laisse dou sanc issir selonc la quantiteit que  tu vues; puis delie au malaide le col, et  lie la voine tant qu’elle soit saneel et  aucune fois l’uevre on d’un flaime large. <pc>¶</pc>  Toutevoie, il ne covient mie que  li flaimes soit trop agus; et  le saine de travers, car li os est pres, et  par  <pb n="59rb"/> aventure brise li flaimes quant il est subtilz. <pc>¶</pc>  Li sainie des <num>.ij.</num> voines que sont en <num>.ij.</num> larmiers si aide as eulz, et  a la tigne, et  a la roujor, et  a l’oriuel en l’oil, et  as maladies de la faice; et  li qualitez de lor sainie si est que  li malaides estraigne son col en tordant d’aucun  liien, si com  devant; puis le saine, et  soit li sainie dou traver, un poc dou lonc dou flaime un poc large, car il n’i a point de char. Et se li flaimes est subtilz, par  aventure si brise; puis fai corre dou sanc, tant com  tu en as mestier, et  puis lie sus couton, et  le lie bien. <pc>¶</pc>  Li sainie de la voine dou neis si vaut a ague, et  a sode forsenee, et  a maladies de faice, si com  emigraine et  roujor que  vient en la faice, et  meimement quant elle est anciene; et  li qualitez de la sainie si est que  li malaides estrigne son col, puis estrain son neis a ta main senestre, et  pren lou flaime subtil lonc, et  le fiche emmi la levre en l’espaice qui est entre les <num>.ij.</num> narines, car li voinne n’apert mie bien enqui, et  li sans comencera maintenant a corre; et  n’aler mie trop em parfont, et  fai corre dou sanc selonc ta necessiteit, puis la lie une nuit, car elle est mout tost restoree; et  c’est li forme dou flaime:</p>
<!--[illustration]-->
<p><pc>¶</pc>  Li sainie des <num>.ij.</num> guindeges si aide <pb n="59va"/> a l’estrecement de l’alainne, et  a l’encomencement de meselerie, et  a mout de maladies, et  a empetigine, et  a corrodens, et  a herpes, et  estiomenes; et  li qualitez de la sainie si est que  li malaides estraigne son col desoz l’une et  l’autre, si com  nos avons dit; et  soit li maistres estans sus lou chief dou malaide, et  li malaides siece sus <num>.i.</num> siege, puis saine la voine dou lonc un poc largement, puis trai dou sanc tempreement, ou tant com  mestier est; puis refai autreteil en l’autre voinne, puis deslie lou liien, et  estraint andous les voines moienement, que  li malaides n’estrangle; et  le laisse jusc’au matin, que  li plaie soit sanee.</p></div>
<div n="II.98">
<head> de la sainie des leivres </head>
<p>Li sainie des voinnes des levres desus si aident a cole en la bouche, et  a corruption de gencives, et  fendures de levres, et  dou neis et  entor. <pc>//</pc> Et li qualitez de la sainie si est de faire seoir lou malaide devant toi, et  estraint son col si com  j’ai dit; puis torne la levre, et  regarde as <num>.ij.</num> voinnes, dont l’une est a la destre levre et  li autre a la senestre, et  les conoist on par  ceu qu’elles sont noires, et  par  ceu que  entor elles a voines menues noires: cope donques l’une et  l’autre, et  se tu ne les conois, et  tu en es en doutance, si cope la plus grosse de chescune part, et  tout ausi fai des <num>.ij.</num> voinnes que  sont desus et  desoz, car c’est une meisme maniere.</p>
<pb n="59vb"/></div>
<div n="II.99">
<head> de la sainie desoz la lengue </head>
<p>Li sainie des voinnes que  sont desoz la lengue si aide aprés la sainie de la cephalique, et  c’est a l’<w>estre<supplied>ce</supplied>ment</w> de la gorge, et  as maladies de l’uve, et  as maladies de la bouche; et  li qualitez dou sainier si est que li malaides siece entre tes mains devant lou soleil, et  li lieve la lengue, et  regarde desoz en chescun  costeit une voinne noire: saine donques l’une et  l’autre, et  n’aler mie trop em parfont, car desoz sont les arteres. <pc>¶</pc>  Les voinnes dou coute dont on saine communement sont sainies selonc <num>.ij.</num> manieres: ou em poignant a tout <num>.i.</num>  flaime mirtin large, ou olivaire subtil si com  coutez trenchans, et  est apelez «anesil»; et  sont large et  subtil selonc la largesce et  l’estrecement des voinnes. Li forme dou flaime mirtin si est mout renommee, et  est large si com  tu vois:</p>
<!--[illustration]-->
<p>Et ait mestier  por ovrir les voinnes chevees plaines de gros sanc apparent, et  que contienent gros sanc et  trouble; et  c’est li forme dou flaime olivaire:</p>
<!--[illustration]-->
<p>et  est plus subtilz apointé, et  est por sainier les voinnes subtilz, ou il a subtil sanc citrin. <pc>¶</pc>  Li sainie de la basilique, qui  est une de ces voinnes, si aide as maladies que  sont desoz la gorge, et  ou col, et  ou peis, et  ou ventre; et  covient au <w>sai<pb n="60ra"/>nor</w> qu’il saine saigement, et  qu’il se warse de l’artere qui est desoz. <pc>¶</pc>  Et s’il cope l’arterre, et  decorremens de sanc vient, si le covient estainchier, si com  j’ai dit; et  ne doit mie estre poignans li flaime, mais taillans si com  anesil. <pc>¶</pc>  Et se li basilique  n’apert manifestement, si covient que  tu l’estrainges, et  chainge une autre; ou tu quieres aucun  rain de li, ou tu saine en leu de li la voinne emmi le bras: elle apert manifestement; et  la cope au flaime anesil, si com  nos avons dit. Et se tu vues conoistre le leu de la sainie, si covient ainsois que  tu estraignes lou bras, que  tu touches le leu tant que  tu conoisses le poulz; puis signe le leu d’enche, et  puis lie lou bras, et  cope la voine dou flaime anesil; et  warde que tu ne ferir en l’artere quant tu vois le leu enfleit, car c’est de l’artere: eschui la donques. <pc>¶</pc>  Et se tu vois saillir en haut ausi com  l’urine d’un  enfant, et  li sans est rouges et  subtilz, saiches que  c’est sans de l’artere: haste toi donques, et  met ton  doi sus longement, puis oste ton  doi se li sans estainche, que  maintes fois avient; se lie lou bras, et  laisse ensi, et  ne lou mueve li malaides; et  soit sus paour, et  ne lou mueve tant qu’il soit sanez. <pc>//</pc> Et se li sans n’est estainchiez, et  il te vaint, et  li medicine ne t’est presens, si cope l’artere s’elle apert, car li chief de li retraient; et  estainche li sans. <pc>¶</pc>  Et pren une escorce de fistice, et  la fent, et  pren l’une <pb n="60rb"/> des moitiez et  lie sus bien jusc’a l’autre jor; se li sans estainche, c’est bien; se ce non, si le cure, si com  nos avons dit, des poudres qui estainchent sanc; et  li estainchemens n’est mie griés em plusors dispositions por le petit leu de la plaie, et  la possance dou liien dou bras. <pc>¶</pc>  Li sainie de la voinne em mileu si aide qu’elle trait sanc dou chief desus, et  dou cors desoz, por ceu qu’elle est composte de la basilique et  de la cephalique, si com  nos avons dit; et  covient au sainor qu’il se warse por lou nerf qui est desoz, et  s’il point trop em parfont, et  il trueve lou nerf, et  il enfle et  li santez soit griés, et  par  aventure ne puet saner; et  cist nerf apert mult de fois, et  s’il n’apert en aucuns homes por  sa subtiliteit, si  covient que  tu lou saines de l’estrument anesil; et  eschui lou nerf a ton pooir. <pc>¶</pc>  Et se il a voinne entre les <num>.ij.</num> ners, si la fent dou lonc. <pc>¶</pc>  Li sainie de la cephalique si aide, qu’ele atrait sanc dou chief, et  aide as eulz; et  covient sainier em poignant au flaime olivaire ou au flaime mirtin, car c’est li plus sauve de toutes les voinnes, car il n’a desoz li ne nerf ne artere. Toutevoie,  covient querir lou plus legier  leu, et  ne grieve rien s’on faut la premiere fois, et  on rencomence; et par  aventure enfle li leus a aucuns homes, cant on faut la premiere fois, mais il ne grieve rien. La qualitez de la sainie si est selonc ta pensee. <pc>¶</pc>  Li premiere <pb n="60va"/> chose que tu dois savoir de sainier, si est que  sainie n’est amenistree fuer que  por garder santeit, et  por eschuir les maladies a venir; et  soit li sainie faite en l’une des <num>.iij.</num> voinnes que  sont ou coute: c’est a savoir, cephalique, faste, et  basilique; et  se doit on sainier en l’encomencement de prientens a geun, et  en autompne et  en yver aprés mengier, quant li signe de repletion aperent; et  se doit on sainier le premier jor ou le tier, aprés <num>.ij.</num> houres ou <num>.iij.</num> dou jor. <pc>¶</pc>  Li sainie qui  est aministree as maladies n’a point d’oure determinee, mais que  quant besoing est de jor ou de nut, en toutes houres et  en toz tens; et  ne covient mie sainier les enfans jusc’a <num>.xiiij.</num> ans, ne femme portant fuer que  des lou quart mois jusc’a septime. Ne ne se doient mie sainier li viel qui ont passez <num>.lx.</num> ans. Et quant aucuns se vuet sainier, en quel maniere que  ce soit, si covient k’il mondefie les intestines d’un  clistere legier, s’il a mout de fiens retenut, si que  les voines n’atraient des intestines les superfluitez porries nuisans as membres principelz; ne ne se saine mie cil qui est trop saolez de viandes, ne qui  est yvres, tant k’il en soit fuer, ne ydropiques; et  se warse on de sainier aprés colique  passion, et  vomissement, et  decorrement de ventre, et  multipliement d’abiter a femme, et  <pb n="60vb"/> de traval, de veiller et  de juner, et  ceu que  tot la vertu, ou par  chose de l’arme ou dou cors; puis subtilie les humors, se li sans est gros, par  viandes et  par  bevraiges et  par  medicines, se tu en as lou poir; puis entre ou bain, s’aucune chose ne lou deffent, por subtiliier lou sanc, et  te saine de la voinne dou pis entor la tierce, si com  nos avons dit; et  te garde celui jor de travail, et  de poinne, et  de luxure, et  de semblans choses; et  soies liez et  joians, et  soit li sainieres plus haut que  cil cui on saine, et  li frote lou bras <num>.ij.</num> fois ou <num>.iij.</num>, puis estraigne lou liien desus moienement, car quant il est trop estrois ou poc, si ne puet corre li sans; et  puis le  frote le leu as mains, tant que  les voines enflent, et  les sente on; puis moille li sainieres le flaime d’un poc d’oile viel, puis mette son doit de sa main senestre sus celle voinne desoz lou leu un poc ou il vuet sainier, que  li voinne ne fue et  faille au ferir. Car il i a voinnes que  fuient ausi com  cordes au sainier, et  si a de telz que  sont plainnes de ventositeit, si que  quant on met sus le flaime, si retrait a flaime, et  ne puet ovrir li voinne, et  ensi est on de ceus; et  s’il aoevre la voinne, si est li plaie trop estroite, por ceu si covient que  li sainieres soit avisez en ces choses. Et se li voine oevre la premiere fois, c’est boin; se ceu non, si rencomence ancor un poc desoz celui leu ou sus hastanment, se li leus <pb n="61ra"/> n’est enflez. Et se li leus est enflez, et  li malaides s’espoante, se li laisse <num>.i.</num> jor ou <num>.ij.</num>, et  ne liier mie le bras: par  aventure i venra apostemes chaus; ne n’entre ou bain, puis rencomence la sainie s’elle li plait; et  se li pertuis est petis, ou li sans cort subtilment et  tu doutes qu’il n’isse mie tant de sanc com  tu vues, si fier en celui pertuis meisme a tout le flaime droitement; et  l’uevre un poc hastanment, ainsois que  li leus soit enflez; car ceu avient maintes fois, quant li plaie est petite. Se tu vois le leu enfleit, si ne rencomencier mie la sainie, et  met sus un poc de lie d’oile, car elle alige lou cors dou sanc, et  est muedre en cest leu li lie que  li oile; et  ensi aministre la lie de oile en chescune sainie que  tu saines les voines, por  estanchier  lou cours dou sanc; et  ceu meisme fait triaicle et  bowe d’eus, quant on le met sus le leu; si subtilie li sans et  s’espart quant il est trop gros. <pc>¶</pc>  Et s’il i vient uns apostemes gros, qui  avient maintes fois, meismement quant il n’est sainiez fuer que  a celi fois ou li overture de la voinne est petite, si te haste, et  met sus le leu esponge moillie en aigue et  en seil un poc chaut, et  l’estraint une houre; et  covient que  tu faices ceu aprés l’issue dou sanc de la voinne, et  s’il demoure au leu aprés aucuns jors aucune noiror ou verdor, si ne li nuist mie; et  se tu vues, met sus aucune <w>cho<pb n="61rb"/>se</w> de aloes ou de mirre remise en jus de calament, monstastre, ou semblant. <pc>¶</pc>  Et maintes fois avient aposteme et  aparance a la sainie de la basilique: met donques ta main  sus, et  se tu trueves le leu mol a la compression de la main, si est celle aparance male. <pc>¶</pc>  Eschui donques que  tu ne mettes sus aucune chose de ceu que  nos avons dit, car  par  aventure en cort sans de l’artere; mais li fai <num>.i.</num> emplaustre sec por endurcir le leu, puis le cure d’autre cure, tant qu’il soit sanez. <pc>¶</pc>  Et trai a chescun  dou sanc selonc la quantiteit de sa vertu, et  de la color dou sanc. <pc>¶</pc>  Car se li sans est noir, si en laisse issir tant qu’il soit rouges; et  se tu lou vois gros, si lou laisse tant qu’il soit subtiliiez; et  s’il est trop chaus, si le laisse refroidier. <pc>¶</pc>  Et covient a celui qui est plains et  fors, et  ait mestier  d’estraction de sanc, c’on  li faice plus large plaie, et  soit li flaimes larges; et  a celui qui  est foibles, fai le contraire, et  le covient sainier poc et  sovent, et  le doit on sainier en taillant de travers, ne mie en poignant; et  ceste maniere de sainie est sauve de decorrement de sanc et  de copement de nerf, et  vaut mues que  li sainie dou lonc ne dou large. <pc>¶</pc>  Et a celui cui li cors faut a la sainie, covient doner pain moilliet en jus de pomes grenates; s’il est eschaufez, si trai dou sanc <num>.iij.</num> fois <pb n="61va"/> ou <num>.iiij.</num> <pc>¶</pc>  Et s’il est de froide complexion, si menjuce devant la sainie pain moilliet en sirop muzé,  ou en sirop de miel aromatique avec espices, si com  poivre, canelle, gingibre, et  chiches, et  sirop bien odorant. <pc>¶</pc>  Et s’il paume a la sainie, aprés l’issue de mout de sanc, si covient qu’il hume brouet de char, et  sirop odorant subtil, et  use des autres choses que  nos avons dit en la division ou chapistre de sincope, por  l’evacuation de voinne. <pc>¶</pc>  Et s’il vuet esventer som bras, et  sainier autre  fois, si covient, quant il est afoiblis par  grant sainie, k’il se saine poc et  poc, selonc la quantiteit de sa vertu continueement. <pc>¶</pc>  Et qui  vuet esventer som bras aprés la premiere sainie, et  il a cors fort, si se saine <num>.vij.</num> houres aprés la premiere sainie, ou aprés la nuevime houre. <pc>¶</pc>  Et qui  se vuet sainier d’autre part, si se doit sainier lou secont jor ou le tier. Car il a mout de sanc dedens le cors qui est ja eschaufez, et  fait venir fievre; si en covient traire grant quantiteit, et  eslargir le pertus tant qu’il chiece em pameson; puis que  tu rewardes toutes les conditions de sainie, et  met ta main sus som poulz quant il saine, que  li mors ne viegne en leu de pameson, et  ceu avient maintes <pb n="61vb"/> fois, quant li sainieres est negligens; et  ne covient mie quant tu vues desliier lou bras, et  faire issir sanc la seconde fois, et  li pertus est clos, que  tu presses forment sus; ne s’il est corbes, qu’il estende lou bras hastanment, car ce seroit malz; mais le laisse tant qu’il saine la seconde fois; ou tu i point a la pointe dou flaime, tant que  li sans qui  est congelez a pertus de la voinne isse fuer, et  met sus <num>.i.</num> poc de seil remis en aigue, et  presse sus legierement. <pc>¶</pc>  Et se li voine est enflee, si la laisse et  ne l’estreindre mie, tant que  li aposteme soit apaisiez. <pc>¶</pc>  Et se necessitez est dou traire dou sanc la seconde fois, si le saine en celui leu meisme, ou en un autre voinne, ou en l’autre  bras. <pc>¶</pc>  Li voinne emmi le bras est sainie en leu de la voine dou chief por ceu qu’elle est composte. Et li maniere de la sainie si est que  li malaides boute sa main en aigue chaude, tant que  li foscile soit rouges; puis soit liiéz moienement, si que  li voinne apere bien, puis le saine maintenant dou travers, ne mie dou large ne dou lonc; et  soit li pertus larges, et  soit sainiez bien pres de la jointe de la main, et  se sans n’en  puet issir, si remet la main  en aigue chaude, et  laisse corre lou sanc en l’aigue, tant que  tu en aies assez; et  <pb n="62ra"/> se c’est en esteit, si ne rebouter mie la main en aigue chaude, car on l’i met plus en yver que  en esteit; et  li sainie de ceste voine est plus sauve de toutes autres voinnes, qu’il n’i a ne artere ne nerf. <pc>¶</pc>  Li sainie de la salvatele de la main destre si vaut a toutes les maladies dou foie, et  c’est li maniere: estrain  la main, et  boute en aigue chaude, tant que  li voinne soit enflee, si c’on  la voie; et  se la saine de travers, et  se tu la copes dou tout en tout, si ne grieve rien; et  n’aler mie trop em parfont, car li nerf sont desoz toz desnuez de char, et  puis remet la main  en aigue chaude, se li sans est congelez en la plaie, et  n’en puet issir. <pc>¶</pc>  Et quant tu avras trait dou sanc tant com  mestier  t’est, si met sus la voinne oile et  seil por souder hastanment, et  ensi fai de chescun  rain. <pc>¶</pc>  Li sainie de li en la main  senestre si vaut a la maladie de la mice, et  fai tout ausi com  je t’ai dit devers destre. <pc>¶</pc>  Li sainie de la sophene si vaut a toutes les maladies que  sont desoz le cors, si com  maladies de la marris, et  retenement de flors, et  maladie des rains, et  des cuixes et  des jambes ancienes, et  semblans maladies. <pc>¶</pc>  Et li qualitez de sa sainie si est que  li malaides boute som piet en aigue chaude, et  frote sus <pb n="62rb"/> la voinne tant qu’elle pere, et  lie desus la jointure dou piet; et  li voinne si est a la cheville, et  par  desus lou piet en vont mout de rains; saine la donques ou plus large rain, ou a la cheville, que  mues vaut. <pc>¶</pc>  Et se tu la saines sus lou piet, si te warde des ners qui  sont desoz, et  la saine de traver ausi com  en copant; et  soit li flaimes anesil. <pc>¶</pc>  Et se li sans n’en  puet issir, si remet lou piet en l’aigue, et  laisse bien vuidier la voine. <pc>¶</pc>  Et se li sainieres faut la premiere fois, si rencomence la seconde au desus un poc, car li leus est salz; ne ne douter  de nerf, si com  nos avons dit, et  ensi fai de la sophene de l’autre piet igalment. <pc>¶</pc>  Li leus de la voinne sciatique  est a la cheville de fuer, et  sa sainie vaut a la dolor de la hainche, quant c’est por sanc chaut. <pc>¶</pc>  Et li qualitez de sa sainie si est que  li malaides entre  ou bain, et  estraigne desus la cheville <num>.iiij.</num> dois en tordant, car autrement n’apert li voinne; et  s’elle apert, si le saine en toutes les manieres que tu pues, et  en traversant; et  vaut mues que  tu la copes, car li leus est saus, et  elle est mout reponue a mains homes. Et se tu ne la trueves, si saine aucun  rain de li qui  apert <pb n="62va"/> ou dos dou piet, et  vers lou petit doi, et  te warde des ners; et  fai tant corre dou sanc que  tu vues, et  puis deslie lou lien, et  met sus coton et  l’estraint; ele est maintenant sanee.</p></div>
<div n="II.100">
<head>  des sainies de ventouse</head>
<p>Ventouses sont fait de cornes, ou d’arain, ou de voirre; et  ventosation si est faite selonc <num>.ij.</num> manieres: ou par  ferir et  atraire sanc, ou sens ferir. <pc>//</pc> Et ceste ventosation qui est sens ferir si est selonc <num>.ij.</num> manieres: ou elle est a tout feu, ou sens feu; et  ventosation qui  est faite par  ferir et  par  estraction de sanc si est faite en <num>.xiiij.</num> leus dou cors, de coi li uns est tout en som le chief; et  li autres est emmi le col; et  <num>.ij.</num> autres en <num>.ij.</num> costeis dou col; et  li ventouse desoz lou menton; et  li ventouse des <num>.ij.</num> espaules; et  li ventouse sus les crupies; et  les ventouses emmi les <num>.ij.</num> bras; et  les ventouses des <num>.ij.</num> jambes; et  les ventouses des <num>.ij.</num> chevilles; et  li ventosation ne trait point de sanc, fuer que  des menues voinnes que  sont esparses en la char, et  por ceu n’en  afoiblist om mie, si com  on fait de sainie de voinne; et  ne covient mie qu’elle soit aministree, ne a tout feu ne sens feu, en aucune maladie qui  vient de repletion, tant que  toz li cors soit vuidiez. Et se par  necessiteit de maladies covient ventoser, ou por acostumances, si l’<w>a<pb n="62vb"/>menistrons</w> chescune houre en l’encomencement dou mois, ou en la fin, et  emmi et  en chescun  tens; car il i a de telz qui, quant il ont mestier  de ventoser, si ont pesant chief; et  si a telz qui truevent repletion et  roujor en lor faice, et  en lor chief, et  au col, et  tenebrour as eulz; et  telz qui truevent une goute de sanc en lor bouche, et  ont enflee la lengue, et  raichent sanc; et  si i a de telz qui songent, et  voient par  nut sanc et  navrez et  mors et  semblans choses. <pc>¶</pc>  Et quant nos voions ces signes, et  meismement quant c’est emmi lou mois, nos lou commandons a ventoser aprés <num>.iij.</num> houres dou jor. <pc>¶</pc>  Li sainie de la muze si aide a la grieteit dou chief <supplied>…</supplied>  que  vient as eulz, et  ne covient mie que  ce soit  aprés l’evacuation de tout lou cors; et  ceste ventosation si est en leu de la sainie de la cephalique, et  ne covient mie que  cil qui  est de froide complexion en use, ou qui  ait chatharre, car ce lor fait mout grant nuisement; et  por ceu ne covient mie que  li veillart en usent, ne qui  ont ou chief froides maladies. <pc>¶</pc>  Et cil qui  s’en saine sovent, si devient oblious, et  por ce covient mettre la ventouse un poc plus aval par la doutance d’obliance. <pc>¶</pc>  Li ventosation emmi le col est en leu de la sainie dou chief et  de la basilique, et  por ceu vaut elle a l’estrecement dou pis, et  a fendure de la <pb n="63ra"/> chenal dou pormon, et  a toust, et  a repletion; et  la covient poc bouter, car s’elle tient trop fermement, si enjanre obliance ou stomac et  ou cuer. <pc>¶</pc>  Li ventosations as <num>.ij.</num> costelz dou col si vaut as dolors dou chief, et  obtalmie et  emigrainne, et  a l’estranglement, et  a la dolor as racines des dens, et  est en leu de la sainie de la basilique; et  covient que  tu comandes au sainor qu’il espresse sa main  au mettre, qu’il ne cope l’artere, et  ne veigne decorremens de sanc. <pc>¶</pc>  Li ventosations desoz lou menton  si vaut a maladie de bouche, et  a corruption de gencives, et  semblans maladies qui  sont en la bouche; et  est en leu des sainies des <num>.ij.</num> levres. <pc>¶</pc>  Li ventosations des espaules vaut a maladie que  vient de chalor et  de remplissement. <pc>¶</pc>  Li ventosations des coutes si vaut autant com  des <num>.iij.</num> voinnes dou bras, car elle atrait sanc de ces grosses voinnes; et  comande au sainor qu’il ne fiere mie trop em parfont, car li leus est nus de char, et  sait  desoz ners et  arteres. <pc>¶</pc>  Li ventouse qui  est sus la croupe si vaut as emoroydes dou fondement, et  as maladies desoz, et  covient que  li ventouse soit grans, et  soit d’arain, qu’elle a mestier  de bien traire; et  par  aventure, s’elle estoit subtilz, si briseroit; et  i fai grans plaies. <pc>¶</pc>  Les ventouses des jambes si sainent apertement, car elles atraient sanc de tout le cors, et  valent as dolors ancienes des rains, <pb n="63rb"/> et  de la marris, et  de la vessie, et  ramoinnent les flors; et  sont en leu des <num>.ij.</num> sophenes, et  des <num>.ij.</num> chevilles, et  toutevoie elles afoiblissent lou cors aprés lonc us, et  font venir paumison em plusors dispositions. <pc>¶</pc>  Li maniere de mettre la ventouse si est que  tu la mettes premier vuide, et  succe tempreement, et  la met hastanment, et  remue igalment, et  ne cesser de ceu faire, tant que  tu voies lou leu rouge et  enfleit, et  apere li roujor dou sanc; puis fier, et  remet les ventouses, et  pren warde en la disposition des cors, car il i a telz qui ont tanre char, et  clers porez: si covient ferir une fois soulement, et  covient faire larges plaies, et  un poc parfondes; et  suce legierement. <pc>¶</pc>  Et se li sans est gros, si couvient ferir <num>.ij.</num> fois: la premiere fois por subtiliier la voie dou sanc gros. <pc>¶</pc>  Et se li sans est tres espés, si covient ferir la tierce fois; et  quant nos volons traire dou sanc poc et  poc, si nos soffist soulement une fois. <pc>¶</pc>  Et se nos volons mout de sanc, si rencomensons sovent; et  se li sans est espés, si fier em parfont, et  li termines si est que  li keurs soit perciez soudement, et  couvient a celui qui  a gros cuir et  dur, et  qui ont estrois porelz, que  tu oignes les leus des ventouses d’oile aperitif et  dissolutif: se c’est en esteit,  d’oile <pb n="63va"/> violet, ou d’oile d’amandres douces, ou d’oile de semence de cucurbite; et  se c’est en yveir, d’oile de cresson, ou de lis, ou de camomille, ou autre semblant. <pc>¶</pc> Et se li superfluitez est grosse et  froide, si pren oile amaratin, ou de balsamite, ou oile d’anet, et  les semblans. <pc>¶</pc>  Et se cil cui on saine a tendre char et  larges porelz, se n’i covient mettre point d’oile, mais le covient laver aprés la ventosation d’aigue rose, ou d’aigue froide, ou d’aigue de morelle, ou d’aigue de cucurbite, ou d’aigue de porcelainne, ou autre  semblant. <pc>¶</pc>  Et cil qui  a mout de moistor, si se leve d’aisil, ou d’aigue de mirte, et  de sumac, et  de semblans choses. <pc>¶</pc>  Et cil qui  ont grosses  superfluitez se levent de vin viel, ou d’aigue de seuc, ou de decoction d’anet ou de camomile, ou d’autres semblans; et  ne se covient mie sainier de ventouse devant le bain  ne em bain, mais aprés lou bain une houre ou <num>.ij.</num>; et  ne dorme mie aprés la ventosacion, et  covient k’il se warse, quant il se doit ventoser et  quant il est ventosez. <pc>¶</pc>  Et warde se cil qui  se saine est coleriques, et  se li sans est trop agus et  enflamez; si covient qu’il preigne choses froides, si com  pomes grenates et  endives et  laitues a l’aisil, et  semblans choses; et  menjuce pucins, et  char de chastron, et  viandes <pb n="63vb"/> moistes. <pc>¶</pc>  Et cil qui  a froide complexion, si preigne syrop de miel, et  vin odorant moien, qui est entre viel et  noveil, et  menjuce poc, et  menjuce pucins et  petis oiselz et  pijons; et  lou jor qu’il se ventousera, si doit plus boivre que  mengier; et  covient doner a aucuns homes aucune fois triaicle ou muscate devant la ventosacion, ou aprés, por conforter  les membres principalz; et  soit subtiliiez li sans, mais il ne covient mie que  cil qui  sont chaut le boivent. <pc>¶</pc>  Les ventouses que  sont mises sens ferir sont celles que  sont mises sus lou foie, et  sus la mice, et  podagre, et  sus lou ventre et  la boude et  les rains et  la hainche, car cil membre ne soffrent mie ferir sus oulz, et  ne le fait on fuer que  por atraire sanc de membre em membre, si com  nos mettons sus les mameles quant li neis sainne; por oster la viscositeit qui  est au membre, si com  nos metons ventouses sus le ventre et  sus la boude por amenuisier le membre; et  oste la dolor, quant il i a opilation ou piere, si oste par  sa vertu atractive par  aventure l’opilation, ou desaert la piere de son leu; et  ensi fait ele quant on le met sus lou foie et  sus la mice quant il i a ventositeit retenue, et  ces ventouses sont aministrees vuides por sucier tant soulement; et  aucune fois sont aministrees ensamble <pb n="64ra"/> feu, et  aucunes fois plainnes d’aigue tede, si com  em maladies dou pleuresin, et  en tel maniere c’on  emplisse la ventouse d’aigue chaude soule, ou d’aigue ou il ait cuit herbes covenaubles a ceu. Li forme de la ventouse aministré a feu si est ci:</p>
<!--[illustration à gauche; le texte continue à droite]-->
<p>Et ait <num>.ij.</num> dois de large et  demi palme de parfont, et  ait ou costeit entor lou mileu <num>.i.</num> petit pertus, ausi com  por bouter une aguille, et  soit d’arain, souef devant si qu’ele ne blece lou malaide au mettre sus lou membre; et  ait em mileu une verge de travers d’arain ou de fer, por mettre une chandoile emprise, et  en soient et  grans et  petites selonc les maladies et  l’eaige de ces qui  les prenent; car les ventouses des enfans sont autres que  des vielz, et  des maigres que  des gras. <pc>¶</pc>  Et doit on ensi mettre ceste ventouse sus lou membre: empren  la chandoile de cire ou <num>.i.</num> linement, et  le met emmi la ventouse au traver de la verge qui  est emmi la ventouse, si que  li clartez soit au fons de la ventouse qu’elle ne brule le malaide; et  puis la met sus lou membre, et  tes dois soit sus lou pertus que  nos avons dit, si que  quant on vuet, si en va <pb n="64rb"/> li vapor, et  oste on la ventouse; et  emprent on le linement si com  devant, et  le rencomence sovent, se tu as mestier. En la ventouse donques qui  est aministree em maladie de pleuresin, a tout aigue, n’a point de verge ne de pertus, et  n’est amenistree fuer que  quant ele est plaine d’aigue, et  est mise sus lou membre tant soulement; et  c’est li forme:</p>
<!--[illustration]-->
<p>Sansues ne sont amenistrees fuer que  en membres ou on ne puet mettre ventouses por lour petitece, si com  levres et  gencives, et  semblans leus; et  en leus desnuez de char, si com  doi ou neis, et  autres semblans; et  li qualitez de l’user si est que  quant tu trueves sansues que  sont en aigues douces nettes sens porreture, si les pren; et  les met une nut en aigue douce, tant qu’elles soient famillouses, et  n’aient rien en ventres; et  puis soit  sainiez de voinne et  de ventouse, puis frote le membre tant k’il soit rouges, et  met sus les sansues; et  quant elles seront plainnes, et  cherront, se c’est leu ou on puisse <pb n="64va"/> mettre ventouse, se li met, car ce vaut mout aprés. Se ceu non, si leve le leu d’aisil, et  puis d’aigue, mout bien, et  puis l’espreint; et  se li leus saine trop aprés lou cors des sansues, si moille <num>.i.</num> drapel de lin en aigue froide, et  met sus, tant que  li sans soit estenchiés; et  se li sans est multipliez, si met sus vitriole broié, ou gales, et  semblans choses, tant qu’il soit estenchiez; ou tu met sor le leu moitiez de feves pelees, et  les laisse tant qu’elles s’aerdent au leu, si estanchera maintenant; et  se tu en as de plus mestier, si pren autres sansues. <pc>¶</pc>  Et se les sansues ne se vuellent prendre, si frote le leu de sanc fres, ou tu i fiche une aguille tant que  li sans en isse, et  puis les met sus, et  tantost com  elles sentent lou sanc, si s’aerdent; et  quant tu vues qu’elles chieent, si poudre sus un poc d’aloen et  de seil broiet, ou de cendre, si cherront maintenant.</p>
<div>
<div>
<div>
<head>C’est li derriiens livres des brisures et  des desalueures</head>
<p>De  la restauration de la brisure des os a tout plaie ou sens plaie.</p>
<p>Des diverses manieres de brisure.</p>
<p>De la restauration dou neis brisiet.</p>
<p>Dou restourement de la mandibule desoz quant elle est route.</p>
<p>Dou restorement de la forcelle <pb n="64vb"/> kant elle est brisie.</p>
<p>Dou restourement de l’espaule.</p>
<p>Dou restourement de la brisure dou pis.</p>
<p>Dou restourement des costes.</p>
<p>Dou restorement de l’eschinee dou dos.</p>
<p>Dou restourement de la hainche.</p>
<p>Dou restourement de l’ajutoire dou coute.</p>
<p>Dou restorement de la brisure dou bras.</p>
<p>Dou restorement de la brisure des dois de la main.</p>
<p>Dou restorement de la brisure de la ruelle dou genoil.</p>
<p>Dou restorement de la brisure de la jambe.</p>
<p>Dou restourement de la brisure des os des dois dou piet.</p>
<p>Dou restourement de la brisure de l’os de la nature a la femme, et  de l’os dou poignil, et  de la verge de l’ome.</p>
<p>Dou restourement de la brisure des os quant il i a plaie.</p>
<p>Dou restourement de la brisure dou ventre.</p>
<p>De la cure dou membre qui est foibles aprés lou restorement de la brisure.</p>
<p>De la cure dou membre qui  demoure tortus aprés la brisure.</p>
<p>De la commune dislocation en membres.</p>
<p>De la dislocation des mandibules.</p>
<p>De la dislocation de la forcelle.</p>
<p>De la dislocation de l’espaule.</p>
<p>De la dislocation dou coute.</p>
<p>De la dislocation de la main.</p>
<p>De la dislocation des dois.</p>
<p>De l’espinee dou dos ou dou col quant elle est desaluee. <pb n="65ra"/> </p>
<p>De la dislocation de la hainche.</p>
<p>De la dislocation dou genoil.</p>
<p>De la dislocation de la cheville.</p>
<p>De la dislocation des dois dou piet.</p>
<p>Des manieres de dislocation ou il a plaie ou brisure, ou l’un et  l’autre ensamble.</p></div></div></div></div></div>
<div n="III">

<div>
<head>Ci comence li livre des brisures</head>
<p>Cist  chapistres est maintes fois necessaires en l’art de medicine, et  est restorement de brisure et  de desaluement. Saichiez, chier fil, que  li fol mire se gietent de cest chapistre, qu’il ne virent onques nul des anciens livres, ne lettre n’en  lurent; et  por ceste cause est estraingie li science en nostre terre, car je n’en trovai onques nul boin; et  n’en  sai nient, fuer que  par  la science des anciens livres, ou j’ai tant estudiiet que  je en ai traite la science, et  par  experiment, et  par l’acostumance de ma vie; et  je vos ai jai descrit en cest chapistre ceu qui  est contenut, et  l’ai abregié en la fin, et  ai mostreit clerement les formes des estrumens que  sont amenistrez, si com  j’ai fait en ces <num>.ij.</num> chapistres ci devant. <pc>¶</pc>  Il covient donques que  nos disons ou prologue de cest livre les sommes de la parole et  les chapistres ou li saiges met son entendement, et  demore sus la verteit, si que cil qui  sont esproveit saichent et  aprenent cest art noble, et  l’aprenent a autrui. <pc>¶</pc>  Je dis que  quant brisure ou dislocation ou torsions ou quasseure vient <pb n="65rb"/> a aucun, si covient que  tu te hastes de sainier lou malaide d’une part et  d’autre, s’aucune chose ne lou te tot, si com  foiblece  de cors, ou enfes, ou viellars; ou se li tens n’est tres chaus, ou trop frois; et  menjuce cholz frois, c’est a savoir froides joutes, et  char d’oiseil et  de chevril, et  ne boive point de vin, ne menjuce nules grasses chars, et  ne s’emplisse mie trop de viandes qui  remplissent les voinnes de sanc, tant que  tu n’aies doute d’aposteme chaut, ne d’espandement de matiere au membre; si reviegne li malaides a som premerain  governement k’il a useit. <pc>¶</pc>  Et quant li os brisiés comence a restourer, si covient que  on norrisse le malaide de viandes que  font gros norrissement, ou il ait viscositeit, si com  froment cuit en aigue, et  ris, et  testes, et  piez, et  pance de vaiche, et  oefz, et  poissons fres, et  gros vin, et  semblans chose. <pc>//</pc> Car a teil norrissement se reprent mues et  plus tost li brisure. <pc>¶</pc>  Et saichiez que  li os brisiez des vielz et  des decrepites ne se pueent mie bien reprendre ne souder selonc lor nature por la sechor des membres, ne cil ausi qui  sont trop tendre, si com  os de petis enfans; mais n’a cure, ramoinne sus l’os brisiet <num>.i.</num> gros tenrons qui s’aert et  joint le membre ensamble, tant qu’il enforce si com  il fut devant; et  ne li tot point de son oevre, et  por ceu le covient norrir de grosses viandes, si com  nos avons dit. <pc>¶</pc>  Et <pb n="65va"/> saiches que  les briseures sont diverses em maintes manieres. Car li brisure dou chief est autre que  li brisure dou pis, ou de la jambe, et  je vos dirai en cest chapistre toutes manieres de brisure. Car il i a brisure que  vait a arvol, et  autre en aguisant, si com  li taille d’une penne por escrire. <pc>¶</pc>  Et si  a brisure avec plaie, et  brisure a tout une petite fendure. Et a chescune maniere ait son engien, et  son estrument propre en la restauration, selonc ceu que  li remembrance vient en son leu; et  est conue li brisure de l’os par  ceu que li leus est tors, et  apert bien par  defuer, et  sone au presseir de la main; et  quant il n’i a tortuositeit ne son au tochier, et  li malaides ne sent mie grant dolor, se n’i a point de brisure; mais il puet bien avoir tortuositeit, ou fendure, ou petite brisure. Si ne covient mie que tu lou mueves a la main, mais met sus medicines que  vienent ci aprés, et  puis l’estraint maintenant subtilment. <pc>¶</pc>  Et saiches que  li brisure que  vait en arvol, et  sont les <num>.ij.</num> parties desjointes, il les covient maintenant mettre a point igalment, ainsois que  apostemes chaus i viegne; et  se apostemes chaulz i vient, si lou laisse aucun  jor, tant que  li apostemes soit apaisiez; puis le met igal au mues que  tu pues legierement et  saigement, et  saiches que  li restauration de li est plus legiere que  li restaurations de <pb n="65vb"/> celi ou il ait pieces; puis l’estraint, si com  il covient ci aprés. <pc>¶</pc>  Et se en l’os a piéces brisies, si l’estent de <num>.ij.</num> pars, se c’est mains ou piet, ou a ta main  se c’est uns petis membres, ou a <num>.ij.</num> cordes, ou a une corde et  a ta main; et  met le membre selonc sa figure natureil, si que  quant les parties dou membre brisiet sont desevrees, si ramoinne par  toz engiens les additions en lor leus au mues que  tu pues, et  garde que  par  ton  ovraige ne viegne au malaide lesion ne doulor; et  ajoste bien les <num>.ij.</num> chiés des os selonc les millors formes. Et le sent bien a la main s’il te semble k’il ne soit mie bien: si la dresce bellement, et  ne l’estraindre mie trop, ne presser si com  font cil qui  i font venir par  lor ovraige aposteme chaut et contraction au membre, si com  nos avons veut maintes fois. <pc>¶</pc>  Et quant li membres est a point, si chastie bien lou malaide qu’il ne lou mueve, ne en veillant ne en dormant, ne en tornant, ne en autre maniere; et  warde bien que  li membres soit si asseurez qu’il ne sente nule dolor. <pc>¶</pc>  Car quant il sent nulle dolor, si n’est mie a point, et  le covient mettre en teil disposition qu’il ne sent nule dolor; et  te garde k’il soit mis <w>droiteme<supplied>n</supplied>t</w>, que tortuositez n’i veigne quant il iert restorez; et  li qualitez dou membre brisiet est selonc ceu que  je te dis. Saiches que  li membre brisiet sont divers em petitece et  en grandor <pb n="66ra"/> et  en forme. Car il i a petis membres, si com  brais et  dois et  semblans: si covient envoloupeir drapelz de lin molz et  subtilz; et  cil qui sont gros, si com  cuixe et  jambe: si covient envoloupeir d’un  liien large et  dur, car li larges liiens embraice tout le grant membre, et  l’estraint de toutes pars igalment, si qu’il n’i a nule taiche; puis lie entor estoupes legieres, <num>.iij.</num> tours ou iiij. selonc lou membre, et  estraint ta main  un poc a tout le liien, puis vai au desus de la brisure et  l’estraint moins, que  la brisure puis esloigne un poc la brisure; et  mollifie lou liien poc et  poc, tant que  tu preignes grant partie dou leu sain, puis repren <num>.i.</num> autre liien, et  torne entor derechief sus lou leu brisiet; puis revai a la partie desoz de la brisure, et  l’estraint moienement, ne mie trop fort ne trop molement, si com  nos avons dit en la premiere lieure desus; puis met entre les liiens estoupes de lin ou drapelz, tant qu’il soit toz igalz, puis lie tout par  desus <num>.i.</num> bendeil, et  puis met tes esteles bien faites sus, s’il n’i a aposteme ou enfleure. <pc>¶</pc>  Et s’il i a enfleure ou aposteme, si met sus chose apaisant aposteme chaut, et  qui oste l’enfleure, et  le laisse ensi aucuns jors; puis estrain sus tes esteles, et  soient de moitiet d’une large cainne rese saigement, ou de fust dont on fait les clives, ou de rains de palme, et  <w>soi<pb n="66rb"/>ent</w> selonc ceste figure: </p>
<!--[illustration]-->
<p>mais il covient que li estele que  om met sus la brisure soit un poc plus grosse et  plus large que  les autres; et  soit ausi longe com  il covient au membre de petitece ou de grandor; puis estraint sus les esteles ausi com  tu as fait a la premiere lieure, puis lie desus un fil avenanment, si com  en la premiere lieure sus la briseure; plus estroit est ensus, adés moins; et  covient que  li fil soient moien, ne trop gros ne trop menus, et  soient de lin mol; car se li fil sont gros, si com  j’ai veut des oevres des folz qui font lor lieures des cordes de linement tort, et  c’est grant error, car li lieure ne puet estre igal  s’il est trop subtilz, et  ne covient mie qu’il ait entre chescune estele moins dou doi d’espaice. Et se li malaides est navrez par  les chiés des esteles aprés l’estrignement en leus sains, si met desoz elles estoupes de lin, ou lainne charpie, si qu’il ne se blece. <pc>¶</pc>  Quant li plaie est avec la briseure, et  li keurs est rompus, je en dirai la cure ci aprés. <pc>¶</pc>  Et saiches qu’il ne covient mie estraindre d’esteles toz les membres brisiez le premier jor. Car quant li membres est grans, se n’i covient mie mettre esteles <pb n="66va"/> fuer que  aprés <num>.v.</num> jors ou <num>.vij.</num>, ou plus selonc ta seurteit d’aposteme chaut sorvenant; et  vez ci la maniere des emplaustres anciiens por restorer brisure, dislocation, et  torsion: et  est que  tu pren de la farine que  se tient as parois dou molin, et  la confis avec abun  d’uef, et  met ceste confection, ne trop clere ne trop espesse, et  en use, et  c’est li commune maniere de l’emplaustre restorant la brisure a plusors dispositions, et  meismement as femmes et  as petis enfans, car il n’est mie ne trop chas ne trop frois. <pc>¶</pc>  Autre maniere d’emplastre restorans la brisure et  la dislocation et  la torsion: pren З abareis et  ladani et  enule et  asefetide et  gomme arabique et  mugat, ana  <num>.x.</num> З.; mirre et  aloes, ana  <num>.v.</num> З.; alechil <num>.viiij.</num> З.; et  en fai poudre, et  les melle avec aubun  d’uef; se li complexion de l’ome est chaude, si use de cest emplaustre, car il est de bone composition, et  restoure les os brisiés hastanment, et  vaut a plusors homes. <pc>¶</pc>  Autre maniere d’emplaustre  que  vaut a torsion: pren  mugat et  vismalve, ana  <num>.x.</num> З.; mirre et  aloes, ana  <num>.viiij.</num> З.; acaice vi. З.; bolic armenic <num>.x.</num> З., et  broie bien, et confit avec aigue ou abun  d’uef, et  l’aministre. <pc>//</pc> <pc>¶</pc>  Autre maniere d’emplaustre a jointes et  as os desevrez de lor leus, et  apaise la dolor sorvenant, et  le taille usent de l’os, et  la briseure: pren  lainne <pb n="66vb"/> novele, et  la moille en aisil et  en oile cuit, et  met sus lou leu. Cist emplastres ne restoure mie, mais il est boins por apaisier d’aposteme chaut, et  oste proprement les dolors. <pc>¶</pc>  Autre maniere d’emplaustre qui restoure les os brisiez: pren foilles de figuier seches, et  foilles de pavol  terrestre, et  broie ensamble, et  fai emplaustre. <pc>¶</pc>  Autre maniere d’emplaustre a la restoration de la brisure de l’os et  por amenusier lou remenant de l’aposteme. Pren  racine de vismalve, camomille, flors de violettes, farine de veces, de chescune une partie; et  broie, et confis avec vin, et  se li membres est eschaufez, se le confis avec aigue de coriandre moiste, ou d’aigue, et  en use. <pc>¶</pc>  Autre maniere d’emplaustre  plus fors que  li premier, quant aposteme dur vient a la restauration dou membre. Pren  racines de vismalve, et  semence de lin, balauste, mellilote, et  sansuce, et  flors de violetes et  de camomille, de toutes ana une partie; et  broie, et confit avec aigue de salz, ou aigue douce, ou avec vin, selonc la chalor du membre, et  son repos. <pc>¶</pc>  Ypocras dist en son livre c’on  ne mette sus lou membre brisiet por restorer fuer que  cerote fait de cire et  d’oile, et  nulle autre chose plus, et  dist qu’il soit entre dous ne trop molz ne trop durs. <pc>¶</pc>  Et il semble galien c’on  doit mettre sus lou membre brisiet, por <w>resto<pb n="67ra"/>reir</w>, choses seches un poc chaudes, si com  mirre et  aloes et  encens et  semblans choses, si com  nos avons dit. <pc>¶</pc>  Autre maniere d’emplaustre que  vaut a lesion et  a dolor: pren  mugath et  chevolz d’omes decopez, ou pennes d’oiseil, et  vismalve, et  seil igalment, et  les broie, et  en fai emplaustre et  lou lie. <pc>¶</pc>  Et puis lou deslie un poc aprés, et  pren garde se li malaides ne sent nule dolor, ne ne s’est meus li os de son leu; si ne lou deslie par  mains jors Et se dolor vient au leu, ou prurite, sens repos ou enfleure, si te haste, et  le deslie, et  oste l’emplaustre  maintenant; et  pren drapeil legier, et  esponge de mer moiste, et  plonge en aigue, et  en leve lou leu, tant que  li prurite cesse, et  soit apaisie li dolor; puis laisse reposer lou membre une houre, puis met sus lainne seche, moillie en aigue ou en oile roset, et  lie sus une nut, tant que  tu soies seur d’aposteme chaut; et  repose li enflammation dou membre, et  soit ostee li dolor, puis rencomence la lieure subtil, et  un poc d’emplaustre, et  ne l’estraindre mie si fort com  devant; et  subtilie tant qu’il soit sanez. <pc>¶</pc>  Et se tu vois que  aposteme chaus et  roujor et  dolor et  enfleure sont jai osteit dou tout, et  tu as mestier  d’emplaustre et  de liien, si le rencomence, si com  tu a fait premier igalment. Et s’il ne vient au membre nient de ceu que  nos avons dit, si ne le desliier fuer que  aprés <num>.iij.</num> jors ou <num>.iiij.</num> ou <num>.v.</num> ou <num>.vij.</num>; <pb n="67rb"/> et  aucune fois le laisse <num>.xx.</num> jors, selonc ce c’on  voit, tant que li briseure s’aert, et  aproche li ajostement de la char sus; adonques lou restraint plus que  premier, et  li engroisse sa viande, si com  j’ai dit devant; et  se tu vois lou leu sechier  plus que  mestier  n’est, saiches que  norrissemens n’i puet venir; arose lou donques d’aigue chaude tede, toutes les fois que  tu lou deslies, et  ce soit chescun  tier jor, et  eslaiche un poc la lieure; par  cest ovraige donques cort li norrissemens au membre, et  esmende hastanment ceu que  font li fol mire, que  restourent le membre tortement: c’est malvais, et  si est ovraiges paourous, et  je n’i voi autre chose que  dou lassier et  de l’ovrer droitement.</p></div>
<div n="III.1">
<head> des diverses manieres de brisure</head>
<p>Maintes manieres de brisures sont, et  diverses figures, et  les causes sont destintees; car il a brisures que  sont faites de percussion d’espee, et  li colz oste tout l’os jusc’a syfac qui est desoz l’os, si com  fait haiche ou fust; et  por  ceu est apelee ceste maniere de briseure «haichure». Ou li espee cope l’os par  desus sens percier, et  est apelee ceste maniere de brisure «absolue»; et  est li plaie de ces <num>.ij.</num> brisures grans ou petite. Et s’il i a percussion emboee, ou fendure ou de colz de piere, ou de cheoir sus piere, ou d’autres semblans. <pc>//</pc> Et s’il a brisure persant, qui  aproiche jusc’a la toile qui est desoz l’os, ou elle est <pb n="67va"/> sus l’os, et  est ceste plaie ou grans ou petite. <pc>¶</pc>  Et si a plaie qui est reponue en l’os ausi subtil com  uns chevous, et  est li fendure petite, et  por ceu est apelee ceste brisure «capillaire»; et  si la plaie qui est faite ou par  ferir de piere, ou par  cheoir, ou par  semblant chose, et  fait entrer la piece de l’os aval, et  est li leus chevez si com  font li chaudelier quant il fierent sus les chaudieres; si entre li piere dedens. <pc>¶</pc>  Et ceu avient plus a sous  qui ont ou chief moistes os, si com  chief d’enfant; et  avient a toutes ces manieres de brisure que  pieces menues en sont desevrees si com  esteles; et  je em parlerai en son leu. Et  conoissons toutes manieres de briseures par  la detraction sus elles, et  l’inquisition a tentes, et  par  la char corrumpue qui  est sus. <pc>¶</pc>  Li semblance capillaire est conue par  ceu que  quant on a descovert l’os, et  on frote enche sus, si apert li brisure noire. <pc>¶</pc>  En la cure de la brisure, pren garde as accidens dou malaide, et  se tu vois nul malvais accident, si com  vomissement de cole, et  amission d’entendement, et  estension, et  paumeson, et  fievre ague, et  les eulz issir fuer et  rougir, et  autres semblans em plusors dispositions, si ne puet saner sens doute. <pc>¶</pc>  Et se tu ne vois accident espoantauble, et  tu esperes salut, si comence la cure. <pc>¶</pc> Et quant li navrez vient premier a toi, et  c’est en yver, si covient oster l’os devant lou quatorzime jor <pb n="67vb"/> au mues que  tu pues. Et se c’est en esteit, si te haste d’oster l’os devant lou septime jor, ainsois que  li toile desoz l’os soit corrumpue, et  vienent li accident que  nos avons dit. <pc>¶</pc>  Et se li brisure de l’os vient jusc’a la toile que cuevre lou cerveil, si covient que  tu fendes la partie fendue ensi: et  est que  tu preignes lou chief dou malaide navreit, et  descuevre sus l’os en toutes les manieres que  tu pues, et  sus la figure de la plaie plus souef que  tu pues, et  se decorrement de sanc vient au descovrir l’os, ou aposteme chaus, se li aide de ceu qu’il covient, et  est que  tu emplisses lou leu de drapelz moilliez en oile roset; et  fai reposer la plaie tant que  li apostemes chaus soit apaisiez, et  soies asseurez de decorrement de sanc; puis comence entor l’os a oster, et  c’est fait selonc <num>.ij.</num> manieres d’ovraige: l’une manieres si est que  tu copes au taillement estroit devant, et  c’est li forme:</p>
<!--[illustration]-->
<p>Et puis i boute <num>.i.</num> autre taillement plus grant que  lou premier. <pc>¶</pc>  Et li seconde maniere si est que  tu aies nombre de taillemens divers, les uns estrois et  les autres larges, et  soient a pointe, et  soient de fer inde; et  en oevre legierement, que  tu ne bleces le chief. <pc>¶</pc>  Et se li os est fors et  durs, si covient que  tu lou perces entor, ainsois que  tu i aministres taillemens avec tareres, ne mie parfont qu’il ne percent outre l’os dou test, <pb n="68ra"/> et  doit avoir desus la pointe une marge ou <num>.i.</num> cercle, que  ne laisse passer la pointe outre  l’os; et  t’en covient avoir plusors, si que  chescuns viegne en son leu de l’espés de l’os, si que  tu aies tareres por toz test; et  c’est li forme des <num>.iij.</num> manieres de tareres:</p>
<!--[illustration]-->
<p>Li qualitez por percier entor l’os brisiet est que  tu mettes <num>.i.</num> tarere sus l’os, et  torne a tes dois tant que tu saiches que  li os est perciez; puis remet lou tarere autre part un poc aprés, et  ensi fai tout entor, puis cope as incisoires l’espaice de l’os qui  est entre les pertu, et  fai ceu plus subtilment que  tu pues, et  legierement, si com  nos avons dit, tant que  tu en traies l’os a ta main,  ou a aucun  des estrumens que  tu as si com  tenailles, pinceures; et  garde que  tu ne touchier  au cerveil ne au syfac. Et quant tu avras l’os perciet, et  trait, si couvient que  tu reses l’apreteit qui est demoree de l’os a tout <num>.i.</num> autre estrument semblant a un incisoire, mais il covient qu’il soit plus tenves et  plus subtilz que  li autre incisoire; et  s’il demore rien des petis os, ne nulles escailles, si les oste legierement a <num>.i.</num> des estrumens; puis cure la plaie de tentes et  d’oignemens que  nos avons dit. <pc>¶</pc>  Et li autre  maniere d’ovraige si est cil que  Galiiens dist, qui est plus saus; et  le loa molt fort, et  c’est sa parole. Il covient premier  que  tu descuevres une partie de l’os, lai ou <pb n="68rb"/> li brisure apert mues, si que  quant tu avras descovert celle partie, si metras desoz lou chief de cest incisoire lenticulaire, de coi ci est li forme:</p>
<!--[illustration]-->
<p>Et ne trenche mie d’une part, et  est li partie ague en <num>.ij.</num> costez, si que li trenchans est devers l’os; puis fier d’un  petit maillet sus, si que  tu copes legierement l’os tout entor, et  te done bien en garde de la toile que  est desoz; s’elle est aerse a l’os, si l’oste legierement, car on l’oste bien sens nuisement, et sens paor. Et se li brisure de l’os ne perce jusc’a la toile, et  li os est copez tant soulement par  desus, et  il i a petites pieces, si couvient rere celle asperiteit, et  oster  les escailles au raseur subtil dont tu dois avoir diverses quantitez, por amenistrer en chescun leu le plus covenauble, selonc l’ovraige et  la figure de la brisure. Si reis devant de grant raseurs, et  aprés de plus subtilz, et  ne cesser de ceu faire tant k’il soit bien. <pc>¶</pc>  En chescune des autres tailleures <w>capillaire<supplied>s</supplied></w> et  brisure subtil, covient que  tu amenistres cause  selonc son adrecement; et  c’est chose que  n’est mie reponue a celui qui  a mis son estude en cest art. <pc>¶</pc>  Et se li syfac est descovers, si covient que  tu preignes <num>.i.</num> drapeil de lin, selonc la quantiteit de la plaie, et  le moille en <pb n="68va"/> oile roset, et  le mete sus la plaie; puis pren  <num>.i.</num> autre drapeil doublé en <num>.ij.</num> ou en <num>.iij.</num>, et  le moille en vin et  en oile roset, et  le met sus le premier drapeil; et  fai ceu plus legierement que  tu pues, que  tu ne grever lou syfac, puis aministre par  desus <num>.i.</num> autre liien, et  ne l’estraindre mie fuer que  tant k’il teigne la plaie soulement; et  le laisse ensi <num>.i.</num> jor ou <num>.ij.</num>, tant que  li apostemes chaus soit apaisiez, puis le deslie, et  i aministre medicines si <supplied>com</supplied>  racines de lis, et  farine de veces, et  poudre d’encens, et  aristologe, et  semblans choses; et  de ces choses fai poudre, et  met sus la plaie, et  i aministre adés medicines mondefians sens mordication; et  warde que  li plaie soit adés nette, que  tu n’i laissier mie l’oignement, ne n’i laissier mie assembler bowe, car quant bowe s’asemble sus la toile dou cerveil, si la corront et  porrist, et  avient au malaide grans malice; car quant on met sus lou syfac chose mordant, si nercist par  desus. <pc>¶</pc>  Pren warde donques, se nulz mavais accidens vient au malaide, si com  nos avons dit, si est doutable sens doute. <pc>¶</pc>  Et se noiror n’i vient fuers que  por la medicine c’on  a mise sus, que  teil vertu ait, si covient que  tu preignes une partie de miel, et  <num>.iij.</num> parties d’oile roset et  en glue  <num>.i.</num> drapel, et  lou met sus lou syfac; puis lou cure de manieres de cures qu’il couvient, tant qu’il soit sanez.</p>
<p><pb n="68vb"/> Saiches que aucune fois sont brisies les <num>.ij.</num> parties dou neis desus, ou li une par  li soulement, car ce sont <num>.ij.</num> os; et  cil desoz est cartillaginous, et  ne brise mie, si ne fait fuer k’enbower ou tordre, et  puis saine. <pc>¶</pc>  Et se l’une des <num>.ij.</num> parties est brisie, si covient que  tu  boutes ton  petit doi ou pertus dou neis, et  met igal cele brisure dedens a ton  doi indice, et  au pouchet par  defuer, tant que  li neis reveigne selonc sa figure natureil; et  fai ce legierement, et  warde que  li malaides ne sente dolor par  ton  ovraige. <pc>¶</pc>  Et se li brisure est en la partie desus lou neis, et  ne puet venir li dois au leu, si couvient que  tu lou mettes igal au chief  d’un  rait un poc gros. <pc>¶</pc>  Et se li brisure est de <num>.ij.</num> pars, si refai autretel, et  te haste de restorer lou premier jor, se tu pues; se ce non,  aprés lou septime ou le disime,  quant li apostemes chaus est apaisiez, puis bouthe au chief dou neis tentes de drapelz de lin, se li brisure est en une partie. Ou tu boutes <num>.i.</num> autre d’autre part, se li brisure i est; et  soient les tentes si grosses qu’eles emplissent les pertus dou neis. <pc>¶</pc>  Et dirent aucun  restorour c’on  doit moillier les tentes em burre, et  muer chescun  jor. Il ne me semble mie que  ce soit bien, mais covient qu’elles soient moillies en confection d’aubun  d’uef, et  de poudre de molin; puis laisse la tente, tant que  li os soit fers, et  li cartilaiges endurcis. <pb n="69ra"/>  Et aucune fois boute on ou neis pennes d’oie en leu de tentes, et  si a <num>.i.</num> souef drapeil entor, et  se tient la briseure, et  soffle li malaides parmi; or fai lou kel ke tu vues. <pc>¶</pc>  Et se apostemes chaus vient au neis tandis com  tu i oevres, si i met cerote ou coton  moilliet en oile roset, ou en <num>.i.</num> poc de dyaquilon. <pc>//</pc> Et se apostemes chaus n’i vient, si met emplastre par  defuer, de farine de sisament, et  de poudre d’encens, confites avec aubun  d’uef, puis met sus estoupes legieres, et  ne liier mie lou neis; et  se li brisure dou neis est petite, et  il est brisiés em menues pieces, si l’estrai as estrumens covenables a ceu, puis cout la fendure, et  la cure de choses enjanrans char, et  soudant, si com  emplastres et  oignemens covenables a ceu; et  s’il n’a dedens lou neis nule plaie, si lou cure de tentes, et  i met cainnes de plonc, tant qu’il soit sanez.</p></div>
<div n="III.2">
<head> de la routure de la mandibule</head>
<p>Quant li mandibule est route desoz, et  il n’i a point de plaie defuer, et  li brisure est defuer tant soulement, et  n’est mie brisiez en dous, fuer que  corbelz dedens, si le conoist on legierement. Il covient, se li brisure est en la destre partie, que  tu boutes ton  doi indice en la bouche dou malaide; et  se li brisure est en la mandibule senestre, si boute ton  doi indice de la main  destre, et  boute la brisure dedens legierement, et  l’afaite <pb n="69rb"/> a l’autre main par  defuer, et  met igal. <pc>//</pc> Et se li brisure de la mandibule est desevree en <num>.ij.</num>, si covient que  tu aministres extension de  <num>.ij.</num> pars, tant qu’il soit igalz. <pc>¶</pc>  Et se commovemens des dens avient, ou routure, si les estrain d’un  fil d’or ou d’argent ou de soie, puis met sus la mandibule brisie cerote, et  met sus <num>.i.</num> drapel double; et  met sus lou drapel une grant estele bien faite, ou une piece de cuir igal, longe et  large selonc la mandibule, et  la lie sus au mues que  tu pues, et  comande a malaide  qu’il se repose, et  menjuce viandes legieres. <pc>¶</pc>  Et se tu vois que  li figure se chainge, si le deslie au tier jor, et  puis remet a point ceu que  c’est chaingiet; et  met emplaustre sus, de la poudre dou moulin avec abun  d’uef ou farine de sisament, aprés ceu que  tu as osteit lou cerote; et  met sus l’emplaustre lainne legiere, et  se li emplaustres s’aert, et  li disposition dou malaide ne se chainge, laisse le tant k’il soit sanez; maintes fois est sanez en <num>.iij.</num> semainnes. <pc>¶</pc>  Et se apostemes chaus vient, si amenistre ceu que  nos avons dit maintes fois. <pc>¶</pc>  Et s’il i a brisure et plaie ensamble, rewarde se nule piece de l’os en est ostee; si subtilie de l’oster as estrumens covenaubles a ceu. <pc>¶</pc>  Et se li plaie est estroite, si l’eslarge a flaime selonc ta necessiteit. <pc>¶</pc>  Et quant <pb n="69va"/> tu avras ostees toutes ces pieces, et  il n’i demore nule, si cout la plaie, s’ele est large, et  met sus <num>.i.</num> des emplaustres covenaubles a ceu, por enjanrer char, tant qu’il soit sanez.</p></div>
<div n="III.3">
<head> de la forcele</head>
<p>Li forcele brise plusors fois devant, devers l’espaule, et  li brisure si est selonc <num>.iij.</num> manieres: ou elle est brisie et  desevree en <num>.ij.</num>, et  i a pieces, et  est li plus legiere a restorer; ou il i a brisure avec plaie. Et li ovraiges si est quant li brisure est sens plaie, que  tu aies <num>.ij.</num> ministres, si que  li uns teigne l’ajutoire que  sent la forcele brisie; et  li autres estende lou col vers la partie; puis met igal la brisure a tes dois, si que  li forme soit si com  il covient, et  n’i ait ne apparance ne chevement. Et se tu a mestier  de plus estendre, si met desoz l’espaule au malaide une spere reonde de drap, ou de lainne, et  soit grosse selonc ta necessiteit; et  estent et  lieve la forcele, et  estraint le spere a ta main, si que  tu mettes igal la brisure, si com  il covient. <pc>¶</pc>  Et se tu ne pues traire le chief de la forcele au defuer, por ceu qu’elle vient em parfont, si covient que  li malaides gise sovin sus son hatereil, et  met desoz l’espaule <num>.i.</num> oreillier moien, et  boute li ministres l’espaule aval, tant que  li os de la forcele soit levez. Et puis adrece <pb n="69vb"/> la brisure a tes dois, et  se tu lou trueves debrisiet, si covient que  tu fendes sus; et  trai fuer les pieces legierement, et  se li os ne puet joindre por aucun  sormontement, si le cope a l’un  des incisoires que  tu as; mais que  tu mettes desoz la forcele cest estrument, por warder lou syfac:</p>
<!--[illustration]-->
<p>et  semble une cuiller, et  n’est mie chevez, et  soit ausi large com  il lou covient, selonc la grandor de l’os et  la possance de l’uevre; et  ait <num>.ij.</num> chiés, si com  tu vois, et  soit li uns larges, et  li autres estrois, si com  est li routure de la plaie que  tu as fait quant tu as trait les os; et  quant tu es asseurez d’aposteme chaut, si cout la plaie, et  se li routure est petite, ou tu doutes aposteme chaut, si emple la plaie de drapelz et  de tentes, selonc sa quantiteit. <pc>¶</pc>  Et se apostemes chaus i vient, si moille <num>.i.</num> drapel en oile roset et  en aisil et  en vin, et  met sus. <pc>//</pc> Li  estrignement de l’os, quant il est sens plaies et  sens tailleure, est que  tu mettes sus l’os l’enplaustre de la poudre dou molin et  d’aubun  d’uef, et  met estoupes legieres sus, et  met une spere desoz l’assele, se tu en as mestier; puis pren une tres grant bende d’une palme de large, puis met <num>.i.</num> drapeil double sus estoupes, et  l’emplaustre; puis pren une estele subtil de <num>.iij.</num> dois de large et  de lonc, et  l’envoloupe entor celui bendeil, si que  <pb n="70ra"/> li chief dou bendeil soient pendant; et  met l’estele sus la briseure, et  torne le bendeil sus lou col, et  desoz l’asselle sainne, et  desoz l’asselle malaide; et  la ramoinne de chescune partie, et  quant tu vois ke li lieure tient la briseure avenanment, et  tu vois clerement que  li estele ne se muet desus l’os brisiet, si le rewarde chescun  jor, et  quant li liiens eslaiche, si lou restraint; et  fai gesir lou malaide sus son dos, et  li met quant il dort <num>.i.</num> petit orillier desoz l’assele, por lever l’ajutoire en haut; si aligera li brisure de la forcele par  l’aligement  de l’espaule, ou tu li lie lou bras au col, et  ne lou desliier se malvais accidens n’i vient, jusc’a <num>.xx.</num> jors; puis rencomence l’emplaustre, se tu vois qu’il en ait mestier, et  l’estraint et  le laisse ensi, tant qu’il soit restorez; et  elle est restoree au plus en <num>.xxviij.</num> jors, et  en moins a aucuns homes.</p></div>
<div n="III.4">
<head> de la brisure de l’espaule </head>
<p>Poc avient que  li espaule brise ou large leu ne em mileu, et  ne lou seit on fuers que  par  lou touchement; si l’apareille selonc la figure de la brisure, et  la ramoinne selonc sa forme natureil, en toutes les manieres que tu pues; puis met sor le leu poudre dou molin avec abun  d’uef, et  estoupes legieres, et  met sus <num>.i.</num> drapeil double; puis met sus une estele large et  subtil, un poc plus large de l’espaule, et  se desoz l’estele est chevemens en aucun  leu de l’espaule, si emple celle <w>che<pb n="70rb"/>veure</w> d’estoupes de lin, si que  li estele siece igalment; et  puis l’estraint a tout une grant bende fermement, si que  li estele ne se mueve de son leu, et  regarde le liien chescun jor; et  toutes les fois k’il amolist, si l’estraint, et  met igal l’estele s’elle est fuer de son leu, et  gise li malaides sus son costeit; et  li espaule est restouree en <num>.xx.</num> jors ou en xxv, <pc>¶</pc>  Et quant cist nombres est acomplis, si le deslie, et  soies seur, car ce n’est mie os qui  se mette fuer legierement. <pc>//</pc> Et se une piece de l’os tent avant, et  point desoz lou keur, si fent sus, et  l’oste, et  fai ceu que  nos avons dit en la brisure de la forcele d’apaisier aposteme chaut.</p>
<p> de la brisure dou pis</p>
<p>Li peis est aucune fois brisiez em mileu, mais ce avient poc; mais il brise sovent au defuer. Et quant il est brisiez emmi, si decline au desoz, et  sent li malaides grant dolor, et  faute d’alainne, et  toust, et  par  aventure vomist sanc, et  apert li chevemens en l’os brisiés, et  lou sent om bien. <pc>¶</pc>  Et li restoracion si est que  li malaides gise sovin sus son dos, et  li met <num>.i.</num> cussin entre les espaules, puis presse les espaules, et  li assemble les costes des <num>.ij.</num> costelz a tes mains, et  subtilie dou mettre igal a toutes les manieres que  tu pues, tant que  li figure de l’os soit si com  il covient; puis met sus emplaustres et  estoupes desus l’estele <pb n="70va"/> subtil de salz, ou d’autre  fust legier, et  l’envoloupe en <num>.i.</num> drapeil, et  la lie sus l’os brisiet, si qu’elle ne se mueve; et  torne le liien reondement au dos, et  l’estraint avenanment, et  rewarde chescune houre la liure, et  s’elle ramolist, si l’estraint; et  s’il lou covient desliier, por corrosion ou por prurite que  vient au leu, ou dolor ou aposteme, si te haste, et  lou deslie, et  raie l’emplaustre, et adresce ceu qui  i est venus de manieres de cures; puis ramoinne l’emplaustre, et  l’estraint tant qu’il soit sanez.</p></div>
<div n="III.6">
<head> de la brisure des costes</head>
<p>Saiches que  li briseure des costes ne vient fuer que  en leus gros aprés le dos, et  au chief dedens, et  ne ploient fuer que  por ceu qu’eles sont glairouses; et  le sent om bien a l’inquisition as dois. <pc>¶</pc>  Et li restoremens si est que  tu met igal la brisure, si com  il covient. Et puis met l’emplaustre, et  l’estraint d’une estele, se tu en as mestier. Et se li brisure des costes est declinans au dedens, si sent li malaides tres grant dolor, et  pointure, ausi com  de pleuresin, car li os point la toile; et  alaine a poinnes, et  toust et  vomist grant planteit de sanc, et  c’est de grief santeit, et  li ancien i ont mis grant engien. <pc>¶</pc>  Et si a de ces qui  dient qu’il le covient aministrer viandes  qui enflent le ventre, por bouter  la briseure au defuer. <pc>//</pc> Nos ne faisons <pb n="70vb"/> mie ceu, que  apostemes chaulz n’i viegne, s’il n’i est venus. <pc>¶</pc>  Et s’il i est venus, si le saine. <pc>¶</pc>  Et dirent aucun  d’ous c’on  met ventouses sor le leu, por sucier forment, et  c’est semblant a raison; toutevoie, doutance i a que  li ventouse n’atraie les superfluitez au leu por  la disposition de foiblece. <pc>¶</pc>  Et dirent aucun  d’ous c’on  doit covrir le leu de lainne moillie en oile chaut, et  met on tentes entre les costes por metre  igal la lieure entor, puis soit curez de la cure de pleurisin, de viande et  de medicine. <pc>//</pc> Et se li malaides sent grant dolor qu’il ne puet soffrir par  l’os qui  point la toile, et  doutance est au malaide, si covient fendre sus lou leu de la coste brisie, et  covient mettre desoz <num>.i.</num> estrument por warder lou syfac; et  adonques doit on trenchier  l’os, et  traire legierement, et  puis coudre les <num>.ij.</num> levres de la plaie, s’elle est grans, et  le curez d’emplaustres, tant qu’il soit sanez. Et se apostemes chaus vient, si met sus drapelz moilliez en oile roset, et  met sus lou leu; et  cure tandis le leu de ceu qu’il covient a aposteme, et soit gisans sovins sus lou costeit ou il doit, tant qu’il soit sanez.</p></div>
<div n="III.7">
<head>  de la brisure dou col</head>
<p>Aucune fois vient briseure as os dou col, et  poc avient k’il ploie; et  ausi a l’espinee <pb n="71ra"/> dou dos. Et quant ce avient a aucun, et  tu vues savoir s’il sera sanez ou non, si pren  warde se tu vois ses mains mollifiies et  enflees et  mortes, et  ne les puet movoir ne estendre, et  quant tu les poins d’une aguille, si ne lou sent. Saiches qu’il est mortelz em plusors dispositions, et  s’il les muet et  sent bien quant on les estraint et  point, saiches que  li jointure de l’os est sauve, et  que  li malaides iert curez, s’on i met cure. <pc>¶</pc>  Et se semblans chose vient a l’espinee dou dos, et  tu vues savoir s’il iert sanez ou non, si pren warde se li piez sont amollis, et  se li accident i sont qui  sont em mains, et  sus lou dos saut ventositeit et  egestion sens volonteit; et  quant on l’a sovineit sus son ventre, si saut egestion sens volonteit. Et quant il est sovinez sus son dos et  il vuet asseller, si ne puet. Saiches qu’il est mortelz: si ne laboreir mie en sa cure. <pc>¶</pc>  Et se cist accident ne li vienent, si est li chose plus legiere. <pc>¶</pc>  Et li  cure si est que  tu rewardes s’il i a aposteme chaut, si met sus l’espinee oile roset ou oile de moieuf d’uef, tant qu’il soit apaisiez; puis met sus un des emplaustres confortans et  sechans, et  le lie d’un  liien, et  comande au malaide a reposer; et  ne dorme mie sus celle partie ou il sent la dolor, tant k’il soit sanez. <pc>¶</pc>  Et se aucuns os se dessevre, si covient coper sus lou keur; et  oste l’os, puis assemble les <num>.ij.</num> levres de la plaie, <pb n="71rb"/> s’elle est grans, a une costure, puis le cure d’oignement enjanrant char, tant qu’il soit sanez; et  se li chiés de l’os est brisiez, ki est apelez li «chiés de la kowe», se i boute ton  pouchet de ta main  senestre, et  le met igal a l’autre main  a ton  pooir, puis met l’emplaustre et  l’estele sus, se tu en a mestier; puis l’estraint, et  s’il i a os desevreit, si fent sus, et  l’oste, et  cure la plaie tant qu’elle soit sanee.</p></div>
<div n="III.8">
<head> de la brisure de l’os de la hainche</head>
<p>Poc avient que  li os de la hainche soit brisiez, et  s’il avient, si n’avient fuer c’un  poc d’amenuisement au chief; et  fent dou lonc, et  decline au pardedens, et  vient au malaide dolor au leu, et  pointure, et  enfle ceu que  brise. Et li restoration si est que  tu estendes ta main sus, tant que  tu soies sus la briseure; et  saiches quelz est li brisure et  li figure de li; et  se li brisure est au chief soulement, si met igal cele brisure, tant qu’ele soit a figure natureil. <pc>¶</pc>  Et se li brisure est dou lonc, ou elle decline au dedens, si fai gesir le malaide sus son ventre, tant que li restauration de cele brisure te soit aparillie. Et quant tu l’avras mise igal, si met sus l’emplaustre, puis met sus une estele de fust ou de keur, et  estraint la briseure, si qu’ele ne se mueve; et  emple le leu desoz les costes, tant que  li lieure soit <pb n="71va"/> igalz. <pc>¶</pc>  Et comande au malaide k’il dorme sus son costeit sain, ou sus son dos. Et se apostemes chaus i vient, si n’i tochier, tant que  li apostemes chaus soit apaisiez, et  met sus ceu que  nos avons devant dit; et  puis revien a la restauration, et  l’estraint si com  il covient, s’il n’i a nul mavais accident; et  c’est li maniere.</p></div>
<div n="III.9">
<head> de la brisure de l’ajutoire </head>
<p>Li adjutoires est ceu qui est entre lou coute et  lou chief de l’espaule, et  s’il est brisiez, si le doit on restorer selonc l’une des <num>.ij.</num> manieres: dont l’une est que  tu pren  <num>.i.</num> fust plain de moiene groissor, selonc ceste forme:</p>
<!--[illustration]-->
<p>Et lie as <num>.ij.</num> chiés <num>.ij.</num> liens, et  les pent en haut, et  siece li malaide sus <num>.i.</num> siege; puis li giete som bras brisiet sus le fust, tant qu’il viegne a l’aissele, et  ait em mi une corbeure de fust, puis pent sus aucune pesant chose ou li ministres l’estende aval; puis mette li mires la briseure igal a ses mains ensamble, tant que  li briseure retorne si com  il covient. <pc>¶</pc>  Et li autre maniere si est que  on sovine le malaide sus son  hatereil, et  li lie la main  a son col, puis comande a <num>.ij.</num> ministres que  li uns teigne ceu qui  est sus la briseure a ses mains, et  li autres teigne <pb n="71vb"/> desoz a tout <num>.i.</num> liien, et  estende chescuns a sa partie. <pc>¶</pc>  Et se tu vues que  li estraction soit plus fors, si estraint <num>.i.</num> liien desoz la briseure, et  sus la briseure, et  estende chescuns des ministres a sa part. Et se li briseure est prochiene au chief de l’espaule, si covient que  tu mettes <num>.i.</num> liien moien desoz l’assele, et  <num>.i.</num> autre vers lou coute, desoz la briseure; et  ausi se li briseure est devers lou coute, si i covient mettre <num>.i.</num> liien legierement, sens labor, tant que  li briseure soit igalz sus lou leu, et  sus lou coute; puis met igal la brisure, si com  il covient, et  l’estraint, se apostemes chaus n’i vient. <pc>¶</pc>  Et se apostemes chaus i vient, si ne l’estraindre mie jusc’a <num>.vij.</num> jors, et  met sus lainne moillie en aisil et  en oile roset, tant que  li apostemes chaus soit apaisiez; puis l’estraint, et  li maniere de l’estraindre si est que  tu mettes l’emplaustre sus la briseure, puis assemble le bras sus l’ajutoire, et  met ta main  sus l’espaule ou sus lou sein; et  met le drapeil, et  estraint sus l’ajutoire, et  sus lou bras, si que  li bras soit en leu d’esteles, s’aucune chose ne le te deffent, ou se li os n’est muez. Et se tu doutes que  li os ne se mueve, si use d’esteles, et  met sus la brisure une estele plus large et  plus fort des autres, et  ait entre chescune estele <num>.i.</num> doi d’espaice, et  soit chescune estele <pb n="72ra"/> si grans qu’elle passe la briseure <num>.iij.</num> dois de chescune part; puis estrain sus les esteles, ensi com  j’ai dit au comencement dou chapistre sus la briseure, plus fort et  moins en aloignant. <pc>¶</pc>  Et se tu vois l’assise des esteles, et  l’estrignement, si com  nos avons dit, en l’oure que  tu restoures le membre brisiet, et  tu doutes l’aposteme chaut, si le laisse a liier jusc’a septime jor, si com  nos avons dit; puis regarde chescuns <num>.iij.</num> jors lou lien, que  prurite ne enfleure n’i viegne au leu, ou li norrissemens ne puist venir au membre por ceu k’il est trop estrois. Si l’adrece, si com  nos avons dit. <pc>¶</pc>  Et se nulz telz accidens n’i vient, si ne lou desliier fuer que  aprés <num>.iij.</num> jors ou plus, et  dorme li malaides sus son dos, et  ait ses mains sus son stomac; et  met desoz l’ajutoire <num>.i.</num> cussin plain de laine igalment, et  regarde chescune houre dou jor ou de la nut, que  li figure dou membre brisiet ne se mueve, ou ne soit amollis li liiens; si l’adrece par  la vertu de medicine, et  li done la viande que  nos avons devant mis, en teil maniere que  li viande soit au premier subtilz; et  quant il comance a reprendre, si  soit grosse. Et est costume que  li ajutoire et  li jambe doient estre repris en <num>.xl.</num> jors dou tout; et  adonques lou doit on desliier et  aministrer bain et  medicines d’oignemens por le leu adrecier. <pc>¶</pc>  Et se li estricture est laide <pb n="72rb"/> et  emboee, si demore a desliier <num>.l.</num> jors ou <num>.ij.</num> mois.</p></div>
<div n="III.10">
<head> de la brisure du bras</head>
<p>Li bras est compos de <num>.ij.</num> os, qui sont apelez li dui «foscile», de coi li uns est petis, et  est cil qui  enseut le pouchet; et  li autres est grans, et  est cil qui  est desoz, devers lou petit doi; par  aventure brise li grans foscile soulement, ou li petis, et  par  aventure andui ensamble. <pc>¶</pc>  Quant li petis fosciles est brisiez, li restaurations est legiere, et  li sanations; et  quant li grans est brisiez, si est li sanation male, et  plus griés que  quant il sont brisiez andui ensamble. Se c’est li petis foscile qui  est brisiez soulement, si le covient poc estendre legierement, et  mettre igal. <pc>¶</pc>  Et se c’est li grans foscile, si le covient  estraindre plus fort; et  l’estende sus <num>.i.</num> cussin, et  teigne le pouchet de la main plus haut des autres, et  li petis dois plus bas des autres dois, et  soit li malaides croisiez sus lui meisme, et  <num>.i.</num> cussin devant lui plus haut, que  li malaides ne soffre nule labor; puis estende li ministres som bras a la partie desoz a sa main, ou a <num>.i.</num> liien, et  uns autres ministres a <num>.i.</num> autre au desus. Et puis le mette li mires igal, selonc sa millor forme. <pc>¶</pc>  Et se en la brisure a pieces, si met chescune en son leu, et  s’il en i a nule desevree <pb n="72va"/> ke poigne lou keur, et  tu ne la pues restorer en son leu, si fent sus et  l’oste, si com  nos avons dit devant. <pc>¶</pc>  Et se avec la briseure a plaie, je en ai parleit au chapistre singuler; si pren la cure. <pc>¶</pc>  Et se en l’encomencement dou restorement sorvient apostemes chaus, si glue <num>.i.</num> drapeil de cerote fait d’oile roset et  de cire blainche, que  ne soit mie ne trop durs ne trop molz; et  lie <num>.i.</num> drapeil par  sus subtilment, tant que  li apostemes chaus soit apaisiez. Et puis oste lou cerote, et  i met l’emplaustre de la poudre dou molin avec abun  d’uef, pues met les esteles, et  soit li estele de la briseure adés plus fors, et  un poc plus large que  les autres; et  saiches que  il doit avoir vj. esteles ou bras em plusors dispositions: soit que  li briseure soit en l’un  des  os, soit en <num>.ij.</num>; et  estraint plus sus la briseure que  autre part, et  toz jors moins en aloignant, si com  j’ai dit au comencement dou chapistre; et  soient li drapelz que  sont sus la briseure molz et  moistes, et  ne soient mie dur ne aspres; et  soit li filz, dont il est estrains, de lin, ne trop gros ne trop menus, si com  nos avons dit. Et rewarde lou membre et  lou liien aprés aucuns jors. Et se aucuns mavais accidens vient au membre, si com  prurite ki vient au membre, si covient que tu aroses lou membre d’aigue <w>chau<pb n="72vb"/>de</w>, tant que  cil prurites soit apaisiez; et  laisse le membre ne mie estroit reposer. Et puis rencomence l’estrignement, et  se li liiens est amolis et  li os desevrez, et  semblant chose, si l’adresce. <pc>¶</pc>  Et se pren  warde se li norrissemens ne puet venir au membre, por ceu qu’il est trop estrois, si covient que  tu l’amollisses <num>.i.</num> poc, et  laisse ensi aucuns jors, tant que  li norrissemens i corre, et  puis l’estraint. <pc>¶</pc>  Et se nules de ces choses que  nos avons dit ne vient au malaide, si ne lou desliier jusc’a <num>.xx.</num> jors. ou enqui entor, puis li pent les mains a son col, et  soit ses cols igalz, et  se warde de movement et  de degitement, et  dorme sus son dos; et  saiches que  ceste briseure est restoree en <num>.xxx.</num> jors ou en <num>.xxxv.</num>, et par  aventure en <num>.xx.</num> jors, selonc les compositions et  les complexions des vertus.</p></div>
<div n="III.11">
<head> de la brisure de la main</head>
<p>Saiches que  au dos de la main et  as nous des dois avient poc de briseures, et  n’i vient mais que  ploieure maintes fois. Et quant li plante de la main est brisie ou ploie, si covient que  li malaides siece croisiet, et  siet droitement devant lui igalement; puis met sa main sus la toie estendue, et  estende li ministres les os brisiez, et  les mete igalz li mires, tant qu’il soient bien joint; et  met l’emplastre et  les estoupes, se apostemes n’i vient, puis i met une estele selonc <pb n="73ra"/>  la quantiteit dou leu; et  soit envoloupee en <num>.i.</num> drapeil de lin. <pc>¶</pc>  Et se li briseure est au pardedens entor lou ventre de la plante, si fai une spere de drapelz, et  comande au malaide qu’il l’estrigne a sa plante brisie; et  puis l’estrain  d’un lonc drapeil, et  soit li estele de keur souef ausi grans com  li plante de la main, et  l’estraint, si com  il covient. Et se li brisure est au defuer, si covient que  tu mettes une estele sus, et  une autre desoz en la plante, si que  li mains soit overte et  droite, puis le lie tot entor la main, et  estanche lou liien entre les dois. <pc>¶</pc>  Et se li briseure vient a aucun  des nous des dois, se c’est li pouchés, si le met igal, si com il covient; et  l’estraint avec la plante, et  se tu vues si met  une estele droite petite por lever la briseure, et  ne se mueve; et  se li brisure est as autres dois, si com  en l’indice ou l’un  des autres, si le met igal, et  lou lie avec lou doi sain qui  est aprés; ou tu les lie toz en <num>.i.</num> tenant, que  mues vaut, ou tu met sus une estele, si com  ou pouchet; et  pren  warde en la restauration et  en la disposition d’aposteme chaut, et  secor ceu qui  i vient, si com  j’ai dit.</p></div>
<div n="III.12">
<head> de la cuixe brisie </head>
<p>Li os de la cuixe est maintes fois brisiez, et  bien le voit on quant elle torne devant et  derrier; et  li restauration si est c’on  lie <num>.i.</num> liien desus la briseure, et  <num>.i.</num> <pb n="73rb"/> autre desoz. Et li malaides gise sus sa faice, puis estende chescuns ministres son lien a sa part igalment; et  c’est quant li brisure est emmi l’os. Et se li brisure est prochiene a la racine de la cuixe, si soit li uns des liiens devers lou poignil, et  li autres liiens desoz la briseure. Et ausi s’elle est prochiene au genoil, et  adonques soit li liens delez lou genoil, et  soit li extension aval; puis mette li mires l’os igal a ses <num>.ij.</num> mains, tant qu’il soit selonc sa figure natureil, et  puis met l’emplaustre, et  lou lie, se apostemes chaz n’i vient. <pc>¶</pc>  Et s’il i a aposteme chaut, si le laisse apaisier puis revien a ton  ovraige et  a ta cure; li lieure est faite en teil maniere. Il covient que  tu envoloupes sus la briseure <num>.i.</num> bendeil dur doublé en <num>.ij.</num> ou <num>.iij.</num>, et  en demoure li superfluitez, puis torne la jambe tant que  li talons veigne a la racine de la naige, et  boute <num>.i.</num> fil lonc entre la cuixe et  la jambe, delez lou genoil desoz, et  veignent li chief dou fil au desus; puis torne sus la jambe et  sus la cuixe le bendeil, puis met sus la briseure esteles, et  met une estele sus l’os de la jambe; puis emple le leu vuit entre la jambe et  la cuixe de drapelz souef por mettre igal l’estrignement, puis comence a liier forment <num>.iij.</num> tors ou iiij. sus la briseure; et  quant plus vas en sus <pb n="73va"/> de la briseure, et  moins l’estraint; puis enten as <num>.ij.</num> chiés dou fil que tu as bouteit entre la jambe et  la cuixe, et  en lie <num>.iij.</num> esteles que  sont desus, puis revai au desoz au chief dou fil, tant que  tu veignes delez le piet; et  l’estraint, si qu’il ne se mueve de son leu, puis le laisse ensi, puis k’il n’i vient ne aposteme ne enfleure n’autre semblant. Et s’il i avient, si le deslie, et  adresce ceu que  i vient, si com  nos avons dit maintes fois; et  se il i a pieces de l’os que  poigne, si le covient ewer, s’om puet; et  s’on ne puet, si covient fendre le leu, et  traire fuer; et  le cure si com  nos avons dit, tant k’il soit sanez. <pc>¶</pc>  Et aucune fois est brisie li cuixe ensi c’on  i met esteles, si com  en l’ajutoire et  ou bras; toutevoie, en la restauration ensi faite ne cloche mie li malaides. <pc>¶</pc>  Et saiches que  li cuixe est restoree en <num>.l.</num> jors, ou poc moins ou poc plus, selonc les diversitez des complexions.</p></div>
<div n="III.13">
<head> de la ruelle dou genoil</head>
<p>Saiches que  en la ruelle dou genoil avient poc brisure, mais elle ploie maintes fois. Et s’elle brise, si n’est mais c’une fendure, ou <num>.i.</num> pertus, et  avient a tout plaie, et  sens plaie, et  ce sent om bien. <pc>¶</pc>  Et li restauration si est c’on  mette igal ceu qui  est rons a ses dois, tant qu’il soit assemblez mues c’on  puet; puis met l’emplaustre, et  i met une estele reonde, se tu en <pb n="73vb"/> as mestier, et  l’estraint si com  il covient, puis rewarde toutes les dispositions que nos avons dit ens autres briseures, si com  aposteme chaut et  autre semblant; si met a chescun accident ceu k’il li covient, tant qu’il soit sanez.</p></div>
<div n="III.14">
<head> de la brisure de la jambe </head>
<p>Saiches que  en la jambe ait <num>.ij.</num> os, de coi li uns est apelez par  droit non  «mustelz», et  li autres est apelez «foscile»; et  avient tout auteil briseure com  il vient au bras, et  por ceu est li restauracion si com  celle dou bras igalment, et  li ovraiges est tout i. <pc>¶</pc>  Et se li dui os sont brisiet ensamble, si torne li jambe de toutes pars. <pc>¶</pc>  Et se li os subtilz est brisiez, si torne devant. <pc>¶</pc>  Et se li gros os est brisiez, si sent on grant dolor, et  le voit on bien; et  torne desoz. Adonques amenistre extension, et  le met igal, et  lie les esteles igalement; mais toutevoie, il covient se li brisure est laide, et  il i a plusors pieces, que  li extension soit menor et  plus legiere; et  l’alige selonc ta vertu. Et quant tu as tout acomplit ton  ovraige, si pren  <num>.ij.</num> faixes de fust chevees que  porpreignent la jambe d’une part et  d’autre, et  soient dou lonc de la jambe des le genoil jusque  desoz; puis envoloupe en <num>.ij.</num> leus <num>.i.</num> bendeil desus et  desoz, et  le lie em mileu ausi, et  a ceste lieure ne pora li jambe decliner a destre  ne a senestre, et  ensi est bien; et  aucun  i aministrent <num>.i.</num> bers dou lonc de la <pb n="74ra"/> jambe, et  s’est de fust, et  i met on la jambe por warder de movement, et  proprement fait on ceu en la brisure ou il a plaie; et  remue chescun  jor la jambe, por veoir s’il i a aposteme chaut n’autre accident; si le cure tant qu’il soit sanez.</p></div>
<div n="III.15">
<head>  de la brisure des os dou piet</head>
<p>A  la cheville ne vient point de brisure, mais as os dou piet vient aucune fois brisure et  as dois poc, et  n’i avient fuer que  quassure em plusor dispositions. Et s’il avient as os dou piet brisure, et  tu vois ces os sormonter  l’un l’autre, si mette si malaides som piet sus la terre, ausi com  s’il voloit aler, et  puis met maintenant ton  piet sus lou sien, lai ou li os sont levez, puis le presse tant k’il reveignent en lor leus; puis met l’emplaustre et  estoupes sus, et  met desoz lou ventre dou piet une petite tauble a <num>.ij.</num> chiés plains, puis l’estraint au piet avenanment, puis que  tu as envoloupez drapelz entor, et  autres choses dont tu as mestier. <pc>¶</pc>  Et quant <num>.iij.</num> jors ou <num>.iiij.</num> seront passez, si deslie lou liien, car tu troveras les os igalz, soient brisiez, soient desaluez. Et s’il i a aucuns des dois brisiez, si les restoure, si com  nos avons dit as dois de la main; puis met au doi brisiet une estele selonc la longesce dou doi, et  soit un poc plus large, puis met desoz le piet celle tauble que  j’ai dit, et  l’estrain avenanment; et  s’il en i a <num>.ij.</num> <pb n="74rb"/> ou <num>.iij.</num>, ou plus, brisiez, si met sus chescun  doi une estele selonc sa quantiteit, envoloupee en <num>.i.</num> drapeil de lin, et  estraint la tauble desoz lou piet; et  soit estans sus lou chief de la tauble defuer lou ventre dou piet, si qu’il le teigne bien. Et covient que  tu n’oblier mie les autres choses que  j’ai dit as autres briseures, des que  nos avons dit; et  secor chescun  accident si com  il covient.</p></div>
<div n="III.16">
<head> de la brisure de l’os dou poignil</head>
<p>Quant li os de la nature la femme est brisiez, si la fai seoir enlargie, puis l’encline a la partie dou dos, et  soit tenue par  derrier; puis emplisse li baile la nature de la malaide de couton, et  en i mette ausi gros com  <num>.i.</num> sto; puis deboute la femme, et  lieve lou dos poc et  poc, et  adonques saut li coton, tant qu’il vient a l’entree de la nature, et  revient li os avec lou sto; et  quant elle vuet pissier, si oste lou coton, et  quant elle a pissiet, se li remette, et  ensi faice <num>.vij.</num> jors ou entor: si sera restoree li brisure, et  se tu vues, pren une vessie de berbis, et  lie au pertus une cainne, et  boute toute la vessie en la nature; puis soffle en la cainne forment, tant que  li vessie soit enflee dedens: la nature si revenra li brisure; puis soit emplie de coton, et  le laisse ensi aucuns jors, tant qu’il soit sanez. <pc>¶</pc>  Et quant li os dou poignil de l’ome est brisiez, <pb n="74va"/> ou de la femme, si le restoure ensi com  nos avons dit en l’os de la hainche; et  ne sont mie occultees ces briseures prochienes a celui qui i met son estude et  son us, et  entent mon  livre. Car li brisure li signifie em plusors dispositions la droite voie de la restauration: enten le donques. <pc>¶</pc>  En la verge, quant elle est brisie, pren une gorge d’oie et  i boute la verge; puis envoloupe drapelz entor, et  le laisse <num>.iij.</num> jors ou enqui  entor, et  il sera sanez hastanment.</p></div>
<div n="III.17">
<head> de brisure avec plaie</head>
<p>Il covient a celui qui a brisure avec plaie, meismement s’elle est grans, si com  li os de la cuixe ou de l’ajutoire ou semblant, qu’il soit sainiez maintenant, si que  les sainies que  nos avons dit le tesmoignent. <pc>//</pc> Et se li plaie saine, si la restainche de vitriole, se tu n’as autre chose, puis rencomence a restorer la briseure en cele meisme houre, ou celui jor, se apostemes chaus n’i vient. Et se apostemes chaus i vient, si laisse la restauration jusc’a nuevime jor, tant que  li apostemes soit apaisiez, et  n’i touchier ne au tier jor ne au quart, car tu i feroies venir malvais accident. Et se li os brisiez est aparans sus lou keur descovert, si covient que  tu lou mettes a point legierement a tes mains, a extension petite. Et se li extensions ne t’est <pb n="74vb"/> apareillie por mettre igal a tes mains, si le ramoine a cest estrument qui  est de fer, qui  a <num>.vij.</num> dois ou <num>.viij.</num> de lonc, et  li largesce est selonc la quantiteit de la plaie; et  por ceu est mestier  au mire qu’il empreigne <num>.iii.</num> ou iiij., selonc ceu qu’il en ait mestier en chescune cure de briseure; et  soit rons et  un poc gros, k’il ne ploie mie a la compression sus lou membre a ton ovraige, et  soit agus devant, et  gros des le mileu en avant, ensi:</p>
<!--[illustration]-->
<p>Et est apelez «palainche», por coi il covient que  li chiés corbes soit mis sus lou chief de l’os apparent; et  le boute a une fois, tant k’il reviegne, et  soit igalz l’un encontre l’autre. Et se li brisure est subtilz, et  li estrumens ne puet bien prendre l’os, si covient que  tu copes lou chief de l’os, tant que  li estrumens en ait possance. <pc>¶</pc>  Et se tu ne pues ramener l’os, si com  nos avons dit, si lou cope d’un  estrument covenable a ceu, ou incisoire ou soieure, a ton  pooir; puis reis ceu qui  est demorez en l’os d’aspreteit et  de menues escorces. <pc>¶</pc>  Et quant li os est ramenez, et  li malaides sent grant dolor aprés, saiches qu’il n’est mie en son leu natureil. Si fai tant qu’il soit en son leu, puis moille <num>.i.</num> drapeil en vin stiptique  noir, et  <w>propre<pb n="75ra"/>ment</w> se c’est en esteit; et  ne mettre mie sus la plaie cerote ne autre chose ou il ait oile, qu’il n’i faice venir porriture et  corruption; puis aministre esteles quant tu as restoreit l’os, et  laisse la plaie descoverte, et  cope la coverture tout entor, selonc la quantiteit de la plaie, et  te done bien en garde que  li plaie ne soit estrainte avec la brisure; et  maintes fois ont ce fait li fol mire, et  ont fait venir sus le malaide ou mort ou corrodent aucune fois; et soit li estrignemens plus molz et  plus souef des autres brisures. <pc>¶</pc>  Et se li plaie est male ou grans, et  tu doutes que mavais accidens n’i veigne, si com  nos avons dit, et  tu trueves dolor au leu, si n’i covient mie mettre sus esteles; mais envoloupe entor, en leu d’esteles, drapelz durs, et  les lie. Et quant tu vois aprés <num>.i.</num> jor ou <num>.ij.</num> enjanrer bowe a la plaie, si oste ceu que  tu as mis sus a tout vin, et  i met oignement sanant plaies, si com  oignement tetrafarmaçon et  semblans. <pc>¶</pc>  Et covient que  tu deslies lou membre <num>.ij.</num> fois le jor, lou <w>ma<supplied>t</supplied>in</w> et  au vespre, tant qu’il soit soudez et  sanez. <pc>¶</pc>  Et covient que  li membres soit aparilliez en teil maniere que  li bowe corre aval legierement. <pc>¶</pc>  Et se maint jor trespassent, et  il ne puet souder mais rent adés bowe, saiches  k’il i a petites pieces d’os, por coi il covient que  tu quieres <pb n="75rb"/> la plaie avec tente, et  oste toutes ces pieces desevrees que  font venir celle dolor. Et se fistule vient au leu, ou autre maniere de corruption, si covient que  tu le cures, selonc ceu qu’il dist en son chapistre ci devant. Et quant li os est brisiez, et  apert sus lou membre, si com  li os de la cuixe ou de l’ajutoire, et  autres semblans des grans membres, si ne le traire mie, car maintes fois en vient li mors, mais le laisse tant qu’il porrisse; par  aventure cherra par  lui aprés <num>.xx.</num> jors ou <num>.xxx.</num>, puis cure la plaie, se tu pues; et  se tu ne pues, si la laisse.</p></div>
<div n="III.18">
<head> des brus qui  vienent sor la sodure </head>
<p>Nous vienent maintes fois aprés la santeit de la briseure, meismement quant c’est pres de la jointure, et  laide chose est a veoir li figure dou membre; et  par  aventure ne puet faire li membres ses ovraiges naturelz. Pren  warde donques se li nous est fres: si li aministre medicines stiptiques, si com  aloes, encens, et  mirre, et  sarcocolle, acaice, et  semblans autres, ensi que  tu preignes aucune de ces choses, ou toutes ensamble, et  les confit avec vin stiptique  ou avec abun  d’uef ou avec aisil; et  les met sus le nout en estoupes, et  l’estraint bien, et  ne la desliier en <w>mai<supplied>n</supplied>s</w> jors; et  puis la desloie, et  rencomence <pb n="75va"/> une autre, tant que li nodations soit ostee; ou tu estrain sus une piece de plonc bien faite; car li proprietez dou plonc si est qu’il oste toutes les enfleures desus les membres; et  se li nodation est ja convertie en durteit ausi com  piere, et  il est besoing de l’oster, si la cope desus, et  fent la superfluiteit apparent; ou tu la reis a aucun  raseur, tant qu’ele soit ostee, et  la cure tant qu’ele soit sanee.</p></div>
<div n="III.19">
<head> dou membre qui  est foibles aprés la garison</head>
<p>Quant li brisure de l’os est restoree, et  demoure aprés li membres foibles et  subtilz, si avient por mout de causes: de coi l’une est por ceu qu’il fut liiez trop estroit, et  ne fut mie liiez si com  il covenoit; ou por ceu qu’il i ot trop de liiens, et  ne pooit venir li norrissemens au membre; ou por multitude d’arosement; ou por trop grans movements, ne mie en son houre; ou por ceu qu’il a poc de sanc en son cors, si est foibles. Et li cure si est que  tu faices mengier  le malaide, et  faire le cors tendre, tant que  li sans soit multipliiez en lui; et  li aministre bain, et  li done joie et  liesce; puis met poix sus le membre, si que  li poix atraie a li grant norrissement, et  l’arose sovent d’aigue tede, tant que  li norrissement corre au membre; et  reviegne a sa figure natureil.</p></div>
<div n="III.20">
<head> dou membre tort aprés la santeit</head>
<p>Quant li membres <pb n="75vb"/> est tors aprés la restauration, et  li os brisiez apert, et  li forme dou membre est laide, toutevoie ne pert mie son  ovraige natureil: si  ne croire mie les folz qui dient c’on  doit brisier lou membre tout de noveil, et  maint fol mire ont ce fait en nostre terre; et  cist ovraiges est blamez, et  en vient grans malz, et  par  aventure li mors; toutevoie, se li nodations et  li torture sont fres, si covient k’il soient arosez d’aigue chaude, ou herbes mollifians soient cuites, si com  foilles de vismalve, et  racines, et  mellilote, et  semblans choses; et  li fai <num>.i.</num> emplaustre mollificatif, si com  dyaquilon bien fait, et  tu pren le muscillaige de vismalve, et  la confit avec graisse de geline ou oile de sisament, et  fai emplaustre sus; ou tu pren figues  graisses, et  les broie avec fien de colon, et  semblans medicines que amenuisent le soudement. <pc>//</pc> Et aucune fois est ostee li nodacion por froter continuelment et  longement a mains moistes. Et soit amenistrez movement au membre chescune houre. Et se li tortuositez est enveillie et  endurcie, ausi com  piere, et  besoins est de l’oster au fer, si la covient coper  jusc’a l’os, a l’incisoire subtil legierement; et  mettre cusenson et  estude en la cure.</p></div></div>
<div n="III-bis">

<div>
<head>Ci encomence li livres des dislocations</head>
<p>Dislocations est issue d’aucune jointe de <pb n="76ra"/> son leu, por coi il ne se puet muevre, et  est li membres mal figurez, et  sent li malaides grant dolor et  grant lesion. <pc>¶</pc>  Quant dislocation vient a aucun, si le covient maintenant ramener sens targier. Car s’on tarde, si enfle li leus, et  par  aventure si le remet on a poines au leu; por ceu ne covient mie c’on  le mueve a l’oure k’il est enflez: maintes fois fait venir spame et autres dolors; toutevoie, quant ce avenra, si fai sainier lou malaide, puis le laisse, tant que  li apostemes chas soit apaisiez; puis arose le membre d’aigue chaude et  d’oile, puis le ramoinne legierement, et  cure chescun  membre si com  li cure venra en son leu. Et  j’ai ordenez les chapistres des dislocations des lou chief jusc’a piez.</p></div>
<div n="III.21">
<head> des mandibules</head>
<p>Poc avient que  les mandibules soient desaluees andous, et  li dislocations d’ambedous est selonc <num>.ij.</num> manieres: ou elles sont un poc ostees de lor leus, et  mollifies un poc; ou elles sont desaluees entierement, et  pendent vers lou pis, et  cort li salive de la bouche qu’il ne la puet tenir, ne ne puet clore sa bouche, et  envoloupe sa langue avec la parole. Quant li dislocations est petite, si revient par  li em plusors disposicions. Et s’elle est entiere et  acomplie, si covient que  tu la ramoinne hastanment, et  ne targier  mie; et  en tel <w>ma<pb n="76rb"/>niere</w> que  li ministres teigne le chief dou malaide, et  boute li mires som pochet de l’une de ses mains en la racine de la dislocation de la mandibule dedens la bouche, se li dislocations est de <num>.ij.</num> pars; et  li autre doi des mains soient defuer, por mettre igal; et  comande au malaide qu’il les amollisse, ses mandibules, et  les mueve de toutes pars. <pc>¶</pc>  Et li mires la mete igal, tant qu’elle reveigne en son leu. Et se li ramener est griés, meismement se ce sont les  <num>.ij.</num> mandibules ensamble, si les arose d’aigue chaude et  d’oile, tant que  les ramoinnes legierement; ne ne targier mie dou ramener, si com  nos avons dit. <pc>¶</pc>  Et quant elles sont ramenees igalment, et  li bouche dou malaide clot bien sens mollifiier, si met sus drapelz moilliez en cerote fait d’oile roset et  de cire, puis le lie legierement de molz liiens; et  dorme li malaides sus son dos, et  ses chiés soit estans entre <num>.ij.</num> cussins, si qu’il ne lou mueve ne a destre ne a senestre, ne ne s’efforce mie de maixier, mais preigne legiere viande, tant que  les dolors soient ostees, et  soient noees les mandibules; et  puis menjuce ce qu’il vuet legierement, et  ne se travaille mie d’ovrir la bouche au mengier et  au boivre, tant que  li mandibule soit bien noee et  sanee. <pc>¶</pc>  Et se les <num>.ij.</num> <w>man<pb n="76va"/>dibules</w> ne pueent estre remises a point a une houre, et  ne sont mie converties a lor leus, si en vient fievres et  sode acostumees, et  par  aventure solution de ventre, et  par  aventure vomist cole pure. <pc>¶</pc>  Et quant tu verras ceu, adonc saiches que  c’est perdicions; et  maintes fois muert cil cui il avient, en <num>.viiij.</num> jors.</p></div>
<div n="III.22">
<head> de la forcelle</head>
<p>Li forcele ne puet desaluer dou costeit dedens la continuation de li et  dou pis, et  est desaluee aucune fois au defuer, et  bien le sent on. <pc>//</pc> Et li <w>restaur<supplied>at</supplied>ion</w> si est que  li malaides gise sovin sor son dos, et  estende ses bras; et  puis presse le leu forment a ta palme, et  elle revenra; puis met sus l’emplaustre et  lou bendeil, et  l’estraint; et  li chiez qui est devers lou coute ne puet desaluer; se poc non, et  se il desalue aucune fois, si le ramoinne a son leu, si com  nos avons dit; puis met sus l’emplaustre et  le bendeil, et  l’estraint, et  coumande au malaide qu’il se repose tant qu’il soit sanez; et  ensi meisme est ramenez li chiés de l’espale, quant il est desevrez de son leu.</p></div>
<div n="III.23">
<head> de la dislocation de l’espaule </head>
<p>Saiches que  li espaule n’est desaluee fuer que  selonc <num>.iij.</num> manieres: de coi l’une est qu’ele desalue a la partie de l’assele au desoz; et  li seconde est a la partie dou pis; et  par  <pb n="76vb"/> aventure desalue a la partie desus, et  ceu avient poc; et  ne desalue mie derrier por l’espaule, et  ne desalue mie dedens por les ners; et  plusors fois desalue desoz vers l’assele, meismement a ces qui ont poc de char, car a ces saut ele fuer hastanment; a ces qui ont assez char, saut ele a poines, et  rentre a poines. Et par  aventure avient a aucuns homes percussion ou casseure, et  enfle li espaule d’un  aposteme chaut, et  cuide qu’elle est desaluee par  ceu. Il covient donques que  tu l’esprueves, tant que  tu en soies certains; et  adonques encomence la cure. <pc>¶</pc>  Et est conue li dislocations quant il est aval vers l’assele, et  met difference entre l’espaule malade et  la saine, et  tu troveras entre lor diversiteit manifeste; et  troveras au chief de l’espaule une fosse, et  desoz l’assele au tochier le chief de l’espaule, ausi com  se ce soit uns oes; et  ne puet li malaides ramener sa main  a son neis, ne movoir de nulz movemens; et ausi, s’elle est desaluee en haut, si n’est mie occultee, car tu le trueves manifestement au tochier; et  ceste maniere de dislocation n’est mie fors a ramener, quant elle est novele, ou se li enfes est malaides. <pc>¶</pc>  Et li maniere est que  li ministres lieve la main dou malaide en <pb n="77ra"/> haut, puis met tes peuchas  desoz l’assele, et  lieve la jointure a force en haut au leu; et  li ministres lieve la main, et  l’estende en haut, pues le mette desoz; si venra hastanment. Et s’elle ne vient si com  nos avons dit em mains jors aprés, si covient ke li malaides soit baigniez en aigue chaude; et  li amenistre arosement mollifiant et  assouajant, si com  decoction de altee et  de fenugrec et  de mellilote en aigue, et  soit amenistree; puis soit sovinez li malaides sus son  dos, et mette on desoz l’assele un sto de lainne igal, ne trop mol ne trop dur, puis mette li mires son talon sus le sto, et  lieve le chief de l’espaule vertuousement, et  traie la main  dou malaide; et  uns autres ministres teigne lou chief dou malaide, si qu’il ne se mueve aval; celle espaule revient tout maintenant, et  se tu vues si le ramoinne selonc ceste maniere: et  est que  tu faices estre present <num>.i.</num> home qui  soit plus grans que  li malaides; et  soit drois devers lou costeit, et  boute s’espaule desoz l’assele dou malaide, et  lieve l’assele en haut, si que  li malaides pende en l’ar; et  uns autres ministres traie la main  dou malaide aval devers lou ventre. Et se li malaides est trop legiers, si pent avec lui aucune chose pesant, et  li dislocation revient maintenant. <pc>¶</pc>  Et le ramoinne on ausi en autre maniere: et  <pb n="77rb"/> est c’on  fiche <num>.i.</num> lonc tison en terre, dont li chiés soit ausi reons com  <num>.i.</num> pistal, et  ne soit ne trop gros ne trop graile; puis soit mis desoz lou malaide, mais k’il ait drapelz souef sus, et  li malaides soit estans dou lonc dou fust; puis soit estendue sa main aval d’autre  part forment, et  li jointure revenra en son leu hastanment; et  s’elle ne vuet revenir por toutes ces choses que  nos avons dit, si fai ceste cure: pren <num>.i.</num> tison de <num>.ij.</num>  bras de grant et  <num>.iiij.</num> dois de large, qui  ait le chief reont por mues entrer em parfont desoz l’assele, selonc ceste forme:</p>
<!--[illustration]-->
<p>puis lie sus le chief dou fust drapelz souez, que  li fust ne blece lou malaide, puis le met desoz l’assele dou malaide; et  estende som bras sus le fust dou lonc, et  lie l’ajutoire sus le fust, et  lou bras au chief de la main, puis met le bras sus <num>.i.</num> eschillon d’une eschiele dou large, et  soit estendue li mains aval, et  soit laissiez li cors pendans d’autre part: li jointure reva ens maintenant. <pc>¶</pc>  Et quant elle est ens, en quel maniere que  ce soit, si covient que  tu mettes desoz l’assele une spere de laine igal, puis met l’emplaustre aparilliet de poudre dou molin, avec encens et  aubun d’uef, sus toute l’espaule et  entor, <pb n="77va"/> puis l’estrain desoz l’assele avenanment, et  torne le liien sus l’emplaustre, et  embraice la main a son col, et  soit li mains demorans ensi. Et covient qu’il menjuce poc, tant que  li membres soit confortez, car il sanera plus tost; et  puis menjuce plus  aprés <num>.v.</num> jors ou <num>.vij.</num>, et  le mueve; et  s’il est fermeis et  il n’est mollifiez, si est sanez. <pc>¶</pc>  Et se li jointure est fuer de leu por moistor que  i est venue, ou por autre cause, si  covient que  tu i aministres cauteres a iij. pertus, si com  il est mis devant ou chapistre des cauteres. Et se tu fais tout ceu, et  il deslie aprés <num>.vij.</num> jors, et  li jointure ne se tient, et  ne puet lever som bras amont, adonc saiches que  li nerf au chief de l’espaule sont copeit ou estendut ou amollis; et  saiches que  li jointure n’iert jamais fichie en son leu. Li dislocation qui est devers lou pis, et  les mameles, ou derrier, si est faite par  impulsion, et  estendement de mains, et  i aministre on autre lieure; et  cure tant qu’il soit sanez. <pc>¶</pc>  Et se aprés la sanation vient grietez au membre, et  tardemens em movement, si  use li malaides bain maintes fois, tant que  celle grietez soit alegie, et  reviegne a sa premiere nature.</p></div>
<div n="III.24">
<head> de la dislocation dou coute </head>
<p>Saiches que  li jointure dou coute est desaluee a poinnes, et  a poinnes revient; et  s’est desaluee de toutes <pb n="77vb"/> pars, et  meismement devant et  derrier, et  li dislocations n’est mie reponue, car on la voit bien et  sent bien; et  desalue selonc chescune figure. Et quant tu joins le coute malaide  avec lou sain,  si le pues veoir apertement. Car li jointure est chevee, et  ne puet ploier lou bras, ne touchier son espaule a tout. <pc>¶</pc>  Et covient que  tu le ramoinnes ainsois que  apostemes chaus i viegne, car se apostemes chaus i venoit, si seroit grief li ramener; et  par  aventure ne puet estre ramenez dou tout en tout, meismement quant ele est au derrier; si vaut pis que  les autres dislocations, et  est de plus grant dolor, et  par  aventure i vient li mors. Et li restauration si est, quant elle est telz c’on  la puet ramener, que  tu li estendes sa main  a tes <num>.ij.</num> mains; et  ses bras soit espandus, et  les mains dou mire selonc le coute entor, desor et  desoz, et  boute la jointure a ses peuchas ensamble, ou a la racine de sa palme, tant qu’ele reviegne a son leu. Et se li dislocations est au devant, si revient quant il double sa main a sa main, et  fier de la racine de la palme lou coute qui  est desaluez. Et s’il ne vuet revenir au leu, si aministre fort extension; et  est que  dui ministre estendent le bras, et  le teignent dui ministre, si qu’il ne se mueve a <pb n="78ra"/> l’estension; puis torne le bras de chescune part, puis que  tu as envoloupeit un drapeil double lonc et  large; et  quant li mires a jointe la jointure a sa main, si l’oigne d’aucun oile por amolir la jointure, puis boute la jointure forment, tant qu’ele reviegne; et  quant elle est au leu, si met sus emplaustre  sec avec aubun  d’uef, et  l’estrain  forment, et  pent le bras au col dou malaide, et  le laisse aucuns jors, puis le deslie. Et se li jointure est ferme en son leu, si deslie lou liien, et  le laisse; et  se tu vois que  li jointure n’estrigne bien, si rencomence l’emplaustre et  lou lien, et  le laisse ensi aucuns jors, tant qu’il soit fermement mis; puis le deslie. Et se il sent grieteit aprés le ramenement de la jointe, et  elle se muet, si le baigne et  frote bellement, et  presse tant qu’il soit assouagiez; ou tu met sus la jointure une naige de mouton  grasse, puis la laisse <num>.i.</num> jor et  une nuit, puis l’oste, et  lou fai entrer ou bain; et  quant il sue, se li frote la jointure tempreement, puis remet la naige sus, et  puis entre ou bain; et  ensi fai <num>.ij.</num> fois ou <num>.iij.</num>, tant qu’il soit sanez; et  se tu vues, si met sus fien de vaiche moiste chaufeit avec burre, et  l’estrain sus; si revenra a sa disposition.</p></div>
<div n="III.25">
<head> li dislocation de la main</head>
<p>Li jointure de la main desalue, et  li revenue est <pb n="78rb"/> legiere, plus que les autres jointures Toutevoie, il la covient ramener au leu hastanment, en l’oure meisme qu’ele est desaluee, ainsois que  li leus soit enflez, ou qu’il i viegne aposteme chaut. Et li ramenemens si est que  tu mettes la main malaide sus une tauble, et  estende li ministres la main, et  li mires la mette igal, ensi que  il mette sa paume sus l’aparance de la jointure, et  la boute tant qu’elle reviegne Toutevoie, il covient que  vos regardez s’il est bien a leu; adonc mette li malaides lou dos de sa main  sus une tauble a l’estension et  au ramenement. <pc>¶</pc>  Et se li dislocations est au dos de la main, si mette li malaides son dos de sa main sus la tauble, et  li mires mette sa main  sus cele apparance de la jointure. S’elle revient maintenant, c’est bien Se ce non, si l’estrain d’emplaustres apaisans apostemes chaus, et  lou laisse ensi sens rencomencier. Et s’il ne le puet soffrir, et  tu ne la pues mettre au leu aprés aucuns jors, si demore li jointure torte; et  ne nuist niant au malaide fuer que  tant que  li mains est amoillie, et  ne puet estraindre aucune chose a tout: adonc saiches que  li nerf sont copez, ou li artere; si n’i a autre engien fuer que  d’estraindre par  cautere delez le cas, et  par  aventure n’i vaut autre  chose. <pc>¶</pc>  Et quant <pb n="78va"/> li mains est au leu, si met sus l’emplaustre  que  nos avons dit, puis l’estrain et  le laisse <num>.v.</num> jors, puis le deslie et  laisse ensi. Et s’il ne la puet bien movoir, et  il i a aucune grieteit, si la moille d’aigue chaude, et  le frote tant qu’il soit sanez.</p></div>
<div n="III.26">
<head> de la dislocation des dois de la main</head>
<p>Aucune fois sont desaluez li doi de la main a chescune part, aucune fois au dos de la palme ou au ventre; adonques estent le doi, et  boute la dislocation a tes pouchés tant qu’il reviegne, puis sostien lou chief dou doi, et  le pent vers la partie ou il est desjoins; et  le laisse <num>.ij.</num> jors, et  puis le met igal celui jor; et  de nut le lie, si com nos avons dit, et  lou deslie de jor, et  lou fai movoir, et  le relie la nut; et  fai ce sovent, tant qu’il soit estroit, et  tout ausi fai, se  il est desaluez au ventre de la main, et  fai si com  tu as fait ci devant, tant qu’il soit sanez; et  tout ausi fai, quant il est desaluez d’autre part.</p></div>
<div n="III.27">
<head> dou desaluement de l’eschinee dou dos</head>
<p>Quant l’eschinee dou dos ou dou col est desaluee, ou il en i a plusors desaluees, si n’i a point de cure, car li mors haste le malaide. Et  li signes si est que  li egestions saut fuer sens volunteit, ne ne la puet tenir, et  maintes fois sont mollifiez aucun  membre, ou les <num>.ij.</num> cuixes ou li dui bras ou <num>.j.</num> Et maintes fois se muet li <pb n="78vb"/> eschinee a iiij. pars; celle qui  se muet au derrier si est apelee «gilbositez»: li cure si est que tu rewarde se li gilbositez est venue d’enfance: si n’i ait point de cure ne de sanation dou tot. Et celle que  vient de cheoir ou de percussions ou de semblans choses, dirent li ancien manieres de cures par  grans paroles, ou il n’a mie en toutes grant profit; mais je l’ai abregiet selonc mon  entention, et  ai formez estrumens en diverses manieres. <pc>¶</pc>  Je dis que  en la gilbositeit que  vient au pis devant, nen  a engien ne santeit; et  ausi cele que  vient droitement en <num>.ij.</num> costez, et  ne puet on curer fuers que  celi proprement qui  vient au dos, si com  je dis; et  est que  li malaides soit estendus sus sa faice en <num>.i.</num> leu igal, et  ait de l’estrain desoz lui, qu’il ne se blece; puis fiche <num>.i.</num> tison au chief en terre forment, et  <num>.i.</num> autre  as piez, et  lie un liien pardesoz les asseles dou malaide, et  <num>.i.</num> autre as hainches, et  as genous, et  as chevilles; et  dui ministre saichent les liiens, li uns au chief et  li autres as piez, parmi les <num>.ij.</num> tisons; et  soient bien fermez, li tison si com  nos avons dit, et  li mires mette ses paumes sus l’espinee forment, tant qu’ele reviegne. <pc>¶</pc>  Et s’elle ne revient par  ceste cure, si pren une tauble de <num>.iij.</num> bras de lonc, et  chevé desoz la paroit, et  li malaides soit <pb n="79ra"/> en costé, et  boute le chief de la tauble desoz la paroit, puis met le mileu de la tauble sus l’espinee; et  mette li mires ses piez sus l’autre chief de la tauble, et  presse bien, tant qu’il reviegne au leu; et  se tu vues, si le fai au tornet qui  torne a la main. Et est que  tu fiches <num>.ij.</num> tisons au chief dou malaide d’un  bras de grant, et  devers les piez <num>.ij.</num> autres, et  ait entre chescun  tison, desoure et  desoz, une paume d’espaice de lonc; et  ait en chescun tison <num>.i.</num> pertus, ou li tornet corre, et  soient li tison fermement en terre, si qu’il ne se muevent; et  entre chescuns <num>.ij.</num> tisons ait <num>.i.</num> tison tornant, sor coi li liien tornent, et  ait en <num>.ij.</num> tornans <num>.ij.</num> petis tisons d’une paume de lonc, por torner le tornet; et  puis lie lou lien qui  est parmi les asseles au tornet devers le chief, et  l’autre liien devers les piez a l’autre tornet, et  chescuns des ministres torne son  tornet a tout le liien, et  li maistres mette l’espinee igal si com nos avons dit. Et quant elle est igalz, si met sus emplaustre desiccatif avec abun  d’uef, et  puis les estoupes, et  puis l’estele d’une tablete de <num>.iij.</num> dois de lonc, que  porpreigne lou leu de la gilbositeit et  la partie de l’espondile sainne, puis le lie d’un  liien, si com  nos avons dit, et  use li malaides de norrissement subtil, tant qu’il soit sanez; et  s’aucune chose vient <pb n="79rb"/> en la fin de la santez, si covient aministrer medicines amollissans et  asouajans, avec l’estele que  nos avons dit ci devant; et  aucune fois i aministre on une piece de plonc, et  aucune fois vient li apparance en la derriere spondile dou dos, et  cuide on que  ce soit dislocations; et  c’est li os qui  apert, por  coi on n’i doit mie avoir presumption: par  aventure feroit venir la mort.</p></div>
<div n="III.28">
<head> des dislocations de la hainche</head>
<p>Saiches que  as jointures de la hainche et  as jointures de l’espaule ne vient fuers que  dislocacions soulement, ne n’i vient mie si com  as autres jointures; et  li jointure de la hainche est desaluee selonc <num>.iiij.</num> parties: dedens et  defuer ,et  devant et  derrier; et  plus dedens c’aillors, et  poc desalue devant et  derrier. <pc>¶</pc>  Et li conoissance de sa dislocations dedens si est que  quant on joint la jambe malaide avec la sainne, si est plus longe, et  apert plus li malaides genous que  li sains, et  ne puet li malaides doubler son  genoil au feu; et  est li leus qui  est delez enflez d’aposteme chaut, por ceu que  li chiés de la cuixe vient lai. Et li signe de celui cui il vient au defuer, si est que  cist accident sont contraire a ces devant. <pc>¶</pc>  Et li signes de celui cui avient au devant, si est qu’il estent bien sa jambe selonc l’acomplissement; toutevoie, ne double mie le genoil sens dolor, et  s’on le vuet <pb n="79va"/> faire aler, si ne puet avant, et  retient son  urine, et  enfle li angre, et  quant il vait, si passe sus le talon. Et li signes de celui cui il avient derrier, si est qu’il ne puet espandre son genoil, ne doubler, et  est celle jambe plus torte de l’autre, et  li angre est mollifié, et  est li chiés de la cuixe au leu desoz les costes. <pc>//</pc>Li ramenemens de ceste semblance de dislocation si est que  tu rewarde  se li dislocations est anciainne, et  elle demore selonc sa disposition, si n’i a nule cure; et  n’i covient mie qu’il ait presumption. Et en celi dont li dislocation est fresche, et  c’est des <num>.iiij.</num> manieres de dislocation, si te haste que  tu tornes la jointe, et  l’esten  dedens et  defuer, et  la muef a destre et  senestre; par  aventure si revenra, et  n’a mestier  d’autre cure. Et s’il ne revient en ceste maniere, si covient que  tu apareilles <num>.i.</num> ministre  fort, et  esten  la jambe fort a <num>.ij.</num> mains, ou a <num>.i.</num> liien que  soit liiez sus lou genoil; et  uns autres ministres estende sa main desus en teil maniere qu’il boute ses mains desoz ses asseles, puis l’estrigne d’un  souef liien sus la cuixe; et  uns autres tigne lou chief dou liien; et  estendent amont et  aval tuit a une fois, tant que  li malaide soit levez de terre a une fois, et  demoure pendans. Ceste maniere d’estension si est commune as <num>.iiij.</num> semblances, et  se li dislocation est revenue, <pb n="79vb"/> si com  nos avons dit, c’est bien. Se ceu non, si covient mettre cure a sa semblance Quant li dislocations est au pardedens, si covient que  tu sovines le malaide sus son  costeit sain, puis met le liien <w>su<supplied>s</supplied></w> la racine de la cuixe, et  le leu qui  est desoz l’angre, puis estent le liien en haut devers l’angre, et  devers la forcele; puis preigne uns autres ministres ses bras, et  embraice le gros leu de la cuixe malaide, et  l’estende au defuer forment: si revenra a son leu maintenant; et  ceste maniere de dislocation est plus  legiere des autres. Et se tu ne la pues serrer en ceste maniere que  nos avons dit, si  covient que  tu lies les <num>.ij.</num> piés dou malaide ensamble d’un  fort liien souef sus les <num>.ij.</num> talons, et  sus les <num>.ij.</num> genous, et  soit li jambe malaide estendue <num>.ij.</num> dois plus que  li autres; puis soit pendus sus le chief d’un  fust, et  soit en sus de terre <num>.ij.</num> bras de lonc; puis comande a <num>.j.</num> ministre  qu’il embraice le chief de la cuixe, et  soit uns autres ministres pendans avec le malaide, qui embraice forment la cuixe, car li jointure revient maintenant hastanment. <pc>¶</pc>  Et quant li dislocations est au defuer, si gise li malaides, si com  nos avons dit en celui qui  a gilbositeit, et  estraigne <num>.i.</num> liien sus la jambe malaide proprement, et  sus le peis ausi; puis met <num>.ij.</num> tisons, <num>.i.</num> au chief et  <num>.i.</num> autre as piez, puis fiche <num>.i.</num> tison entre les cuixes au malaide emmi <pb n="80ra"/> la forme; et  ait plantei de drapelz moistes entor, qu’il ne blece lou malaide, puis estende chescuns ministre devers lui, et  li mires mette igal a sa main  la dislocation. S’elle revient, c’est boin. Se ce non, met sus .ie. table, et  le presse ensi com  nos avons dit en la gilbositeit, et  gise li malaides sus le sain costeit. <pc>¶</pc>  Et quant li dislocations est devant, si covient estendre la jambe malaide hastanment, et  selonc ce que  j’ai dit; et  mette li mires sa paine d’estre sus l’angre malaide, puis presse a l’autre main, et  l’estent aval devers lou genoil. <pc>¶</pc>  Et se li dislocations est au defuer, si ne covient pas estendre  le malaide aval, ne lever sus la terre, ains covient qu’il soit ausi com se li hainche estoit desaluee au defuer, si com  nos avons dit dou couchement sus les <num>.ij.</num> hainches; et  soit sus sa faice, et  li lien estendut si com  nos avons dit ci devant, et  doit om presser sus la jointure a la table; et  sera a point quant li malaides estendra ses jambes, et  elles seront igalz; adonques ajoste les cuixes, et  met l’emplaustre, et  l’estrain  d’un bendeil, si que  li hainche ne se mueve; et  se repose <num>.iij.</num> jors ou <num>.iiij.</num>, puis le deslie, et  met l’emplaustre  sus; et  se tu vois qu’elles soient igalz, si l’estrain,  si com  devant, et  le laisse. iij. jors; puis le deslie, et  lou fai aler belement, tant que  li membres soit confortez.</p></div>
<div n="III.29">
<head> de la dislocation dou genoil</head>
<p>Li genous est desaluez selonc <num>.iij.</num> manieres: c’est a savoir, dedens et  defuer, et  derrier; et  ne desalue point devant. Et li signes si <pb n="80rb"/> est que  tu comande au malaide qu’il plie sa jambe a sa cuixe, et  s’ele ne s’aert a sa cuixe, saiches qu’il est desaluez; et  li restauration de toutes si est que  tu faices seoir le malaide droit, et  estende sa jambe s’il puet, et  li met ton  dos sus sa faice, et  met son  piet sus tes piez; puis pren  son  genoil a tes paumes, et  retrai entre tes dois, puis plie les <num>.ij.</num> costez dou genoil forment; et  uns autres ministres estende son  piet, tant que  li genous reviegne a son leu, et  li signes est qu’il aert bien sa jambe a sa cuixe legierement; et  met l’emplastre  sus, et  fai aerdre la jambe a la cuixe, et  les loie ensamble fort <num>.iij.</num> jors ou iiij., puis le deslie; et  ne se travaille mie li malaides d’aler, tant que  li membres soit confortez. <pc>¶</pc>  Et se li membres n’est a point, si aministre estendement fort, si com  nos avons dit en la cure de la hainche, tant qu’il soit sanez</p></div>
<div n="III.30">
<head> de la dislocation dou talon</head>
<p>Li talons est aucune fois esmeus, et  aucune fois desaluez plenement, et  dedens et  defuer. Et li signes si est que  li cheville est enflee, et  tent avant a la partie ou elle est desaluee: li ramenemens si est legier, et  le doit on estendre legierement a ses mains quant il est esmeus soulement. <pc>¶</pc>  Et quant il est desaluez dou tot, si covient que  tu faices seoir le malaide droit, et  le tigne <num>.i.</num> ministres fors par  la jambe, desus la cheville; puis trai le piet a toi a ta main  destre, et  puis a la senestre  <num>.ij.</num> fois, puis l’estent en  haut, <pb n="80va"/> et  boute bellement lou piet en haut; et  fai ce <num>.ij.</num> fois, si com  nos avons dit, em boutant et  en traiant lou piet; s’elle revient, c’est bien; se ce non, si rencomence l’ovraige, car il revient; et  s’il ne puet revenir ensi, si fai gesir lou malaide sor son dos sus terre, et  fiche <num>.i.</num> passeil fermement en terre entre ses cuixes, et  lie drapelz entor, qu’il ne blece lou malaide; puis teigne li ministres la cuixe, et  uns autres ministres estende lou piet a ses mains ou a <num>.i.</num> liien, k’il lie sus le col dou piet; puis estende chescuns ministres igalment, et  li passelz soit adés entre les cuixes dou malaide por  retenir le malaide quant on l’estent; puis mette li mires igal la dislocation a ses mains, et  uns autres ministres teigne la jambe sainne au desoz, et  li dislocation revenra hastanment. Et  quant elle iert a point, si met l’emplastre et  estoupes sus, et  l’estrain  forment, et  lie lou piet a la jambe, et  warde les ners qui  sont sus la cheville derrier, que  li liiens ne soit trop estrois; puis le laisse <num>.ij.</num> jors ou <num>.iij.</num>, et  se li liiens amolist, si l’estrain; puis le deslie au tier jor ou au quart, et  deffent a aler lou malaide par  <num>.iiij.</num> jors; et  s’il va devant cel termine, ce n’est mie seurtez qu’il ne desalue encor. Et se apostemes chaus i vient, si covient que  tu l’apaises, si com  nos avons dit autre  part, tant qu’il soit sanez.</p></div>
<div n="III.31">
<head> des dois</head>
<p>Quant li doi sont desaluez, si les covient bellement <w>esten<pb n="80vb"/>dre</w> sens travail, et  c’est legiere chose. Et se li dislocations est en aucun  nout dou dos dou piet, si covient que  tu faices seoir le malaide sus <num>.i.</num> leu plain  ou sus .ie. table tot droit, et  met ton  piet sus ce qui  apert de ces jointures, puis presse a ton  piet forment, tant qu’il reviegne; et  quant il est igalz, et  il n’i apert nient, si met desoz la plante dou piet une table a <num>.ij.</num> chiés, puis l’estrain  forment, et  le laisse <num>.iij.</num> jors, puis le deslie; et  le fai reposer, tant qu’il soit sanez.</p></div>
<div n="III.32">
<head> de plaie et de dislocation ensamble</head>
<p>Quant plaie vient avec la dislocation, et  on la vuet restorer, maintes fois avient que  li malaides muert: si ne soies mie presumptuous en la cure, se tu n’es saiges en l’art et  tu ne l’as useit longement, et  se tu n’es pitous et  misericors et  tardis, ne mie hardis; et  use au comencement de choses apaisans aposteme chaut, et  laisse le malaide en la main  Deu, se tu n’i vois esperance de santeit; et  quant tu i vois esperance, si ramoinne maintenant le membre au leu, ainsois que  li apostemes chaus i viegne; et  quant li membres est a leu, si aministre choses apaisans aposteme chaut, et  cure la plaie, si com  il covient, d’oignemens desiccatis; et  se avec la dislocation a brisure, et  os menus desevrez, si les oste, et  fai ce que  nos avons dit en  maladies simples; et  te garde d’entrer en voie de paour, selonc ce que  j’ai dit, car ce te vaut mues selonc ton  Creator, et  por  la saveteit de t’arme et  de ton  cors. Amen</p></div></div></body>
<back>
    
<div>
        
<p>Explicit le romen de fisique</p>
    </div>
</back></text></TEI>