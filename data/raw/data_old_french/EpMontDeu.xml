<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
  <teiHeader xml:lang="fr">
  <fileDesc>
    <titleStmt>
      <title type="main">Epistle saint Bernart a Mont Deu</title>
      <title type="formal">EpMontDeu</title>
      <title type="reference">EpMontDeu</title>
      <title type="DEAF">EpMontDeuH</title>
      <title type="gmd">transcription électronique</title>
      <author xml:id="anonyme">anonyme (traducteur)</author>
      <editor>Équipe de la Base de français médiéval - ENS de Lyon / UMR 5317 IHRIM</editor>
      <funder>Laboratoire IHRIM</funder>
      <funder>ANR (projet CoRPTeF)</funder>
    </titleStmt>
    <editionStmt>
      <edition>transcripion électronique</edition>
      <respStmt xml:id="encoder2">
        <resp>conversion en XML et balisage automatique</resp>
        <name xml:id="AL">Alexei Lavrentiev</name>
      </respStmt>
      <respStmt xml:id="proofreader2">
        <resp>deuxième relecture et vérification du balisage</resp>
        <name xml:id="BS">Bérénice Stoll</name>
      </respStmt>
      <respStmt xml:id="digitizer2">
        <resp>océrisation</resp>
        <name xml:id="CICL">CICL</name>
      </respStmt>
      <respStmt xml:id="encoder3">
        <resp>validation finale</resp>
        <name xml:id="LB">Lauranne Bertrand</name>
      </respStmt>
      <respStmt xml:id="proofreader1">
        <resp>première relecture</resp>
        <name xml:id="SL">Sofia Lodén</name>
      </respStmt>
    </editionStmt>
    <extent>- Numéros de pages saisies : de 223 à 281 ;
            - Nombre de mots d'après la base des descripteurs : <num xml:id="nb_mots_given">30408</num> ;
            - Nombre de tokens (mots et ponctuations) d'après la base des descripteurs : <num xml:id="nb_tokens_given">33376</num>.
    </extent>
    <publicationStmt>
      <publisher><name>Projet BFM, ENS de Lyon / UMR 5317 IHRIM</name></publisher>
      <address>
        <addrLine>15, parvis René Descartes</addrLine>
        <addrLine>69342 Lyon BP7000 Cedex 07</addrLine>
        <addrLine>Tél : 04 37 37 63 10</addrLine>
        <addrLine>Mèl : bfm@ens-lyon.fr</addrLine>
        <addrLine>http://bfm.ens-lyon.fr</addrLine>
      </address>
      <idno type="bfm">http://catalog.bfm-corpus.org/EpMontDeu</idno>
      <idno type="doi">10.34847/nkl.ea8b1104</idno>
      <availability status="free">
        <licence target="https://www.etalab.gouv.fr/licence-ouverte-open-licence">
          <ab type="availability_bfm" subtype="libre_1b">Les Conditions générales d'utilisation de la Base de Français Médiéval (http://txm.bfm-corpus.org/bfm/files/CGU.pdf), 
            et notamment son Article 5 « PROPRIETE INTELLECTUELLE », s'appliquent à tous les textes de la BFM.</ab>
          <ab type="how_to_cite">
            <label>Comment citer ce texte :</label>
            <bibl>Epistle saint Bernart a Mont Deu, édité par Volker Honemann, München ;  Zürich, 1978. 
              Publié en ligne par la Base de français médiéval, http://catalog.bfm-corpus.org/EpMontDeu.
              Dernière révision le 2010-08-13.</bibl>
            D'autres formules de citation de la BFM sont proposées sur la page web suivante :
            http://bfm.ens-lyon.fr/article.php3?id_article=281.</ab>
          <ab type="availability_file">
            <label>Conditions d'utilisation de ce fichier :</label>
              Ce fichier numérique est composé du corps de texte médiéval et des suppléments numériques : balisage XML-TEI, métadonnées (teiHeader). Le texte et les suppléments numériques sont libres de droit et peuvent à ce titre être téléchargés et réutilisés librement.
            </ab>
            <ab type="availability_txmweb" subtype="illimité">
              <label>Conditions d'utilisation par le portail BFM :</label>
              Pas de limitation dans l'usage des fonctionnalités. Téléchargement autorisé.</ab>
        </licence>
      </availability>
    </publicationStmt>
    <sourceDesc>
      <biblFull>
        <titleStmt>
          <title>Die Epistola ad fratres de Monte Dei des Wilhelm von Saint-Thierry</title>
          <respStmt>
            <resp xml:id="editor">Éditeur scientifique</resp>
            <name type="person">Volker Honemann</name>
          </respStmt>
        </titleStmt>
          <extent>59 page(s), soit 223-281
        </extent>
        <publicationStmt>
          <publisher>Artemis</publisher>
          <pubPlace>München ;  Zürich</pubPlace>
          <date>1978</date>
          <idno type="sigle_DEAF">EpMontDeuH</idno>
          <idno type="cote_biblio">D4.019 : COR3 HON</idno>
        </publicationStmt>
      </biblFull>
    </sourceDesc>
  </fileDesc>
  <encodingDesc>
    <projectDesc>
      <p>Projet :<name type="project">BFM - Base de français médiéval</name>
        Resp. : <name type="person">Céline Guillot-Barbance</name>
        Équipe : Base de français médiéval
        Laboratoire : UMR 5317 IHRIM
        Institution : ENS de Lyon
        <address>
          <addrLine>15, parvis René Descartes</addrLine>
          <addrLine>69342 Lyon BP7000 Cedex 07</addrLine>
          <addrLine>Tél : 04 37 37 63 10</addrLine>
          <addrLine>Mèl : bfm@ens-lyon.fr</addrLine>
          <addrLine>http://bfm.ens-lyon.fr</addrLine>
        </address>
      </p>
    </projectDesc>
    <editorialDecl>
      <p>Voir le <ref target="http://bfm.ens-lyon.fr/IMG/pdf/Manuel_Encodage_TEI.pdf">Manuel d'encodage XML-TEI de la BFM</ref>
        et les <ref target="http://bfm.ens-lyon.fr/IMG/pdf/Consignes_BFM.pdf">Consignes aux relecteurs de la BFM</ref>.</p>
    </editorialDecl>
    <tagsDecl>
      <namespace name="http://www.tei-c.org/ns/1.0">
        <tagUsage gi="body" occurs="1"/>
        <tagUsage gi="div" occurs="1"/>
        <tagUsage gi="head" occurs="1"/>
        <tagUsage gi="hi" occurs="3"/>
        <tagUsage gi="milestone" occurs="279"/>
        <tagUsage gi="p" occurs="327"/>
        <tagUsage gi="pb" occurs="59"/>
        <tagUsage gi="text" occurs="1"/>
      </namespace>
    </tagsDecl>
  </encodingDesc>
  <profileDesc>
    <creation>
      <name type="author">anonyme (traducteur)</name>
      <title>Epistle saint Bernart a Mont Deu</title>
      <date type="compo" when="1183-01-01" notBefore="1167-01-01" notAfter="1199-01-01" n="12">fin 12e s.</date>
      <date type="compo_periode">ancien</date>
      <date type="compo_sous_siecle" n="12_3">fin</date>
      <date type="ms" when="1216-01-01" notBefore="1200-01-01" notAfter="1233-01-01">ca. 1200</date>
      <idno type="msIdentifier">Verdun, BM, 72</idno>
      <region type="dialecte_auteur">lorrain</region>
    </creation>
    <langUsage>
      <language ident="fro" usage="100">Le texte est entièrement écrit en prose en ancien français.</language>
    </langUsage>
    <textDesc>
      <channel mode="w">print</channel>
      <constitution type="single"/>
      <derivation type="traduction">Epistola ad fratres de Monte Dei de Guillaume de Saint-Thierry</derivation>
      <domain type="religieux"/>
    <factuality type="inapplicable"/>
      <interaction type="none"/>
      <preparedness type="prepared"/>
      <purpose type="narrative"/></textDesc>
    <textClass>
      <keywords scheme="http://authorities.bfm-corpus.org">
        <term type="domaine">religieux</term>
        <term type="genre">lettre</term>
        <term type="forme">prose</term>
        <term type="relation">traduction</term>
      </keywords>
    </textClass>
  </profileDesc>
  <revisionDesc>
    <change who="#CICL" when="2008-08-13">océrisation</change>
    <change who="#CICL" when="2008-08-13">scannage</change>
    <change who="#AL" when="2008-10-28">préparation à la relecture 1</change>
    <change who="#AL" when="2008-10-28">création du descripteur</change>
    <change who="#SL" when="2009-02-16">première relecture</change>
    <change who="#AL" when="2009-02-20">conversion en XML et balisage automatique</change>
    <change who="#BS" when="2010-01-12">deuxième relecture et vérification du balisage</change>
    <change who="#LB" when="2010-08-13">validation finale</change>
    <change when="2010-08-13">Dernière modification du texte</change>
    <change when="2022-11-04">Création de cet entête</change>
  </revisionDesc>
</teiHeader>
<text>
		
		<body>
		    <pb n="223"/>
		    <milestone unit="folio" n="1r"/>
			<div type="epitre">
<head type="original" rend="parentheses">Ci encommencet li epistle saint Bernart a Mont Dev</head>
<p n="V1"> Al prior del Munt Deu et a ses compaignuns mandet li abbes Bernarz ke deus lor donst lo sabbat delicious. Tres chier freire an Ihesu Crist aouerte est a uos ma boche a bien pres outre mesure. ne me pujs retenir. deus lo seit. pardoneiz lo moi car mes cuers est eslargiz en amor. se uos prei ke uos assi eslargiz les uos por ceu ke uos me receueiz. car ie sux toz uostres an celuj an cuj antrailles nos desiruns l'uns de nos l'autre.</p>
			  <p n="V2"> Et por ceu des ke iu me departi de uos iesc'ai or. ai atorneit ke ie tramisisse ne mi a uos ki mistier nen auoez. mais a freire Esteuenun et a ses compaignuns ke iouene sunt ancor. et as nouices ki <hi rend="ital">uiennen a uous</hi> li queil <milestone unit="folio" n="1v"/> unt deu soulemant a maistre. un petit de teil labor cum iu faiz chescun ior.</p>
<pb n="224"/>
<p>por ceu k'il l'aient et k'il lo lescent. s'il ancune chose i pueient atroueir ke mistier ait a ous por solacier lor soleteit. et por embresemant de lor saint proposemant.</p>
<p n="V3"> Ju offre ceu ke ie pujx. c'est ma bone uolunteit. et cistei meimes requier iu de uos a tot sun frujt. Sainz Dauid plaut a deu an saillant. ne mie por lo saut. maix por lo desier. Et nostre sires loet la femme ki les piez li oinst. ne mie por ceu k'ale l'oinst. mais por ceu k'ele l'<hi rend="ital">ama et por ce </hi>k'ele fist ceu <milestone unit="folio" n="2r"/>k'ele ot. se fut ale an ceu iustifieie.</p>
<p n="V4"> Por ceu si pansai ke iu escriueroie assi a uos ceu ke li besoigne d'aquanz des freires ki est plux straceose ke perillose me destrant a faire por lor solaiz et por l'aiue de lor foet. lor tristace me fait grant ioie a mun cuer. mais ke tant i at ke ie nes puix uoir tristes.</p>
<p n="V5"> car se granz est ne mie soulemant li foez. maix nes li amors an ous. k'il heient si formant de quanc cum contre la foet est. ke s'il nes un petit sunt tochiet ou ahurteit ou per l'esperit de blaffeme. ou per lo sant de la chair. de chose c'ancuntre la foet soit. il cujdent a <milestone unit="folio" n="2v"/> permeimes ke do tout soit en ous corrumpue li purteiz de lor consciance. per cele sole panse. ou per cele temptaciun. ansi k'il mont dolantemant plaignent ous meimes. ausi cum il griemant aient mespris ancontre la foet.</p>
<p n="V6"> A ceos ki teil sunt aujent quant il issent des tenebres do seule. et il ujenant por antrepanre teil trauail cun il couient sostenir por nateit de cuer a aquasteir. ceu k'il suet auenir a ceos ki ussent des tenebres. k'il unt acustumeit a la lumiere del ior. car ansi cum a ous est gries li lumiere meimes per cai il doient ueoir les autres cho<milestone unit="folio" n="3r"/>ses. quant ille premiers fiert sor les oiz ki malade sunt. tot ansi sunt cist enbloeit a la primiere lumiere de la foet. nen ne pueient sostenir les raiz de la nouele lumiere. k'il acustumeit nen unt. des ci a tant k'il per l'amor meimes de la lumiere an soient acustumeit.</p>
<p n="1"> Lieue sus mun airme et si uai ancontre les freires del Mont Deu. et si cour auoc ous. an l'esioissemant del saint espirit. et el ris de cuer. an feruor de pitiet. et an toz serujses de deuote uolunteit. ki la lumiere d'oriant. et cele anciene fer<milestone unit="folio" n="3v"/>uor de religion ke cei an aier fut an Egipte raportent auant as tenebres deuers seloil cocheant. et a froidures de deu departanz. c'est l'example de uie solitaire. et la forme de la celestiene conuersatiun.</p>
<p n="2"> Et por coi ne feroies? Certes deleitier nos couient an nostre signor et ioie auoer. car li tres bele partie de la cristiene religion ke plus prochiennemant
<pb n="225"/>
atochieuet a ciel estoit morte et si est rauiskie. perie estoit del munde et or est atroueie.</p>
			  <p n="3"> Nos oiens parleir de la glore de l'anciene solitaire uie. et de la grant grace de deu ki an lei estoit. <milestone unit="folio" n="4r"/> nos an oiens parleir mais nos nel croiens mies. nos lo leisiens ans liures et si an estiens tujt meruillous. et or la uons subitemant atroueie en chans de la forest. c'est el Mont Deu. el munt grais. lai ou iai angraissent de lei li desert. et s'esioissent li tertre.</p>
<p n="4"> lai meimes s'offret ale per mei uos a toz les autres. et an uos se demostret. et si se fait conissant en un poc de simple iant. cele ke iusc'a ci auoet esteit receleie. et ceu si est per celui ki per un poc de iant mist tot lo munde desoz luj. dont toz li mundes meimes fut merujllous.</p>
<p n="5"> car ia soit ceu <milestone unit="folio" n="4v"/> ke les oeures ke nostre sires fist an terre fuissent meruillouses. et granz. ceste sole chose tote uoies fut meruillouse sor totes les autres. et anluminet totes les autres. k'il an un poc de simple iant si cum nos dit auons mist an sa subiection tot lo munde et tote la hautace de sa sapiance. Et ceu si at il or ancomanciet a oureir en uos.</p>
<p n="6"> Ansi chier peire ansi. ansi fai car ceu est tes plaisirs. Tu as ceu receleit as saiges et as sanneiz de cest seccle. et as petiz l'as reueleit. Ne uos esmaiez peterine herde. ce dist nostre sires. anz aiez del <milestone unit="folio" n="5r"/> tot fiance car il plaist a deu lo peire doneir a uos lo regne.</p>
<p n="7"> Eswardeiz uostre apelemant chier freire. Nuns nen est antre uos ki saiges soit ou maistres. ou ki aillet encherchant la sapiance de cest munde. et si ancune iant sunt antre uos ki saige soient. ceu meimes at cil atrait a uos. per les simples ki cei an aier mist per les peissors en sa subiection les rois et les philosophes de cest munde.</p>
<p n="8"> Laiez se deus uos aiet les saiges del seule dessandre saigemant an anfer. ceos ki de l'esperit de cest munde sunt anfleit. ki uont la chant la terre. et se cudent estre <milestone unit="folio" n="5v"/>molt saige. Mais uos antreprenoiz per l'aiue de Crist l'umle discipline per cai om muntet al ciel. assuttiz por deu si cum uos auoez ancomanciet per la suttie dei deu ke plux saige est ke tuit li home.</p>
<p n="9"> Uostre simpleciteiz atrait iai meinte iant an sun enseute. et uostre soffeisance et uostre tres haute pouretiz confunt iai lo couise de mainte iant. Vostre secrez et uostre paiz fait iai mainte iant redoteir la noise et lo trauail des choses del munde. Or donkes por deu estauliz a la glore de deu et a uostre grant corone. et a la ioie de tote bone gent l'aornemant de ceste sainte <milestone unit="folio" n="6r"/>religion. Et se uos auoez nul confort an Crist. ne nul solaiz an chariteit. se uos auoez nule compaignie auoc lo saint esperit. ne nules antrailles de misericorde. dons
<pb n="226"/>
aampliz ceste meie ioie. ke nen est mie solemant meie. mais assi de toz ceos ki aiment lo nom nostre signor. ansi ke per uostre estude. et per uostre feruor soit estauliz li aornemanz de ceste nouelerie. et doreiz de l'or de la sapiance de deu.</p>
<p n="10"> Nouelerie di por les felenesses langues des maloiz homes. dauant cuj deus uos repoignet el secret de sa faceun. ki del soul nom de nouelerie prennant ockeisun de mal a dire. <milestone unit="folio" n="6v"/> quant il estindre ne pueient l'aouerte lumiere de ueriteit. Il sunt uoerement uiez et anuiciet de cuer. ki nule nouele chose ne seiuent panseir. Il sunt uoerement les uiez botailles ki tenir ne pueient lo nouel uin. car ales rumperoient s'om li mettoit.</p>
<p n="11"> Mais cele uostre nouellerie nen est mies nouele uaniteiz. anz est li uje de l'anciene religion. et li perfectiuns de la pitiet ki an Crist fut fundeie. Li anciens heritaiges de l'eglise de deu ke des lo tans des prophetes fut aouerte. et a tans de la grace restaulie et renoueleie an saint Iohan Baptistle. cuj no<milestone unit="folio" n="7r"/>stre sires meimes celebret tres priueimant.</p>
<p n="12"> an la montaigne ou il se tranfiguret. et cuj sei disciple ancuujrent assi quant seinz Pieres dist. Sire bone chose est a nos estre ci. faisuns ci trois tabernacles. ti un. Moisel un. et Helie un. Et nen est mi dote k'il ancor nen aust fait autres trois si nostre sires li aust otrijez a faire ceos dauant. a sun ves un et a ves seint Iaike un. et a ves seint Iohan un. car il apermeimes k'il ot ueut la glore nostre signor si fut ausi cum fors de luj. et ne sot k'il deist. quant il dedanz sa priuoteit uot enclore cest comun bien. maix an cest <milestone unit="folio" n="7v"/> fut il tres bien auiseiz et tres bien sot k'il dist. quant il a tres bone chose tint d'estre ades en la suauiteit k'il assouereit auoet. Ceste uie si cum nos dit auons ancuuit a moneir seinz Pieres ansamble nostre signor et ansamble les citains de ciel k'il auoet ueut ansamble luj quant il dist ke bone chose estoit ki lai demoressent.</p>
<p n="13"> Ceste solitaire uie antreprisent ausi meinte iant apres la passion nostre signor. quant li memore de sun sanc ki espanduz estoit ancor tote freisse. et tote chaude anz cuers des foiaules. et tant en i ot de ceos ki la poureteit de l'espirit anseujrent. et ke <milestone unit="folio" n="8r"/>furent si anflammeit li un per les autres en l'amor de ceste spiriteil uje. et de ceste deleitaule oiseuie. de la contemplaciun de deu. ke tut li desert an furent raamplit. De ceste gent si fut seinz Pous li premiers hermites si cum om leist. et cil ki apres luj furent de sa doctrine. De ceste gent fut ausi seinz Machaires et sei compaignun. sainz Antones et seinz Arsenes et autre seinte iant asseiz. ki an la citeit de deu furent noble baron et plain de urai consoil. ki de la uictore de cest seule et del prince de cest munde. et de lor cors estoient mout renomeit. et de la cu<milestone unit="folio" n="8v"/>sanceun k'il auoient de lor cuer a gardeir. et de l'amor de deu lor signor.</p>
<pb n="227"/>
<p n="14"> Coesent ce donkes cil ki an tenebres iugent de la lumiere. cil ki per l'abundance de lor male uolunteit uos arguent assi cum d'une nouelerie. ki miez sunt a repanre et a arguer de lor uieceit et de lor uaniteit. Ke uos diroie ie plux ades aueroiz et iant ke uos loerunt. et iant ke mal uos dirunt. Ceos ke uos loent trespasseiz et lo bien k'il aiment en uos ameiz assi en ous. Ceos ki mal uos dient soffriz pacianment et si oreiz por ous ansi ke uos les escandeles ke mis uos sunt selonc la<milestone unit="folio" n="9r"/>uoie a destre et a sinestre trespassiez. et mettiez ansi en obli celer choses ki daieres sunt. ke uos ades uos estandiez auant. Car se uos a chescune fieie uoloiz respondre a ceos ke uos loent. ou tancier encontre ceos ki mal uos dient. lo tans perderoiz. et ceu nen est mie petite perde a uostre ceint proposemant. car cil ki atarzet celuj ki de terre se hastet de monteir an ciel. ancor nel detignet il mies del tot. certes se li grieuet il tote uoies molt.</p>
<p n="15"> Por deu chier freire ne matoiz mie uostre uje an negligence. nen ne uos atarzies mie. car uos auo<milestone unit="folio" n="9v"/>ez mout grant uoie ai aleir. Certes uostre professions est tres hautisme. ele trespasset les ciez. et si est eiwas as eingeles. et semblanz a lor purteit. car uos nen auoez mi fait soulemant promission de tote sainteit. mais nes de la perfectiun de tote sajnteit. et de la fin de tot assomement. Nen apartient maix mie a uos de languir entor les comuns comandemanz. ne d'esuuardeir soulement queil chose deus comanst. mais queil chose il uoillet. ensi ke uos esprouiez queis soit li uolunteiz de deu bone et bienplaisanz. et perfaite.</p>
<p n="16"> Deu seruir apartient as autres. <milestone unit="folio" n="10r"/>mais a uos apartient aiherdre a luj. Croire an luj et luj sauoer. luj ameir et honoreir apartient as autres. mais a uos apartient li assauoreirs et li antandres. li conostres. et puremant deleitier an luj. Certes mout est granz et roste ciste chose. mais cil ki an uos est tozpoissanz et boens. pis prometeires et feols randeires. ajueires ki lasseiz ne puet estre. ki per sa grant amor aministret et uolunteit et desier a ceos ki en sa foet et an l'esperance de sa grace antreprennen les granz choses. et teis choses nes ke sunt outre les forces. ansi ke cil ki la grace de la uolunteit at da<milestone unit="folio" n="10v"/>uant doneit. aministerrat assi apres la uirtujt ke moenet a perfectiun. car quant li hom aueret fait a luj ceu ke hom puet faire. il ferat iugemant per pitiet a sun poure. se li chalongieres lo uuet chalongier. per ceu k'il ceu fist k'il ot.</p>
<p n="17"> Soit por deu lonz tote hautesce de uostre consciance. et de uostre humiliteit. et de uostre boche. car orgoiz est li morz de l'airme. et ligieremant puet estre esbahiz et cheor an peril de sa uje cil ki se uoet estre an haut. Por deu altre nom mettoiz a uostre professiun. et autre antiteleure a uostre oeure.</p>
<pb n="228"/>
<p n="18"> et anceos uos <milestone unit="folio" n="11r"/>apeleiz bestes saluaiges et anchartreies. et bestes c'atremant ne pussent estre donteies. et ansi lo santiz en uos. Eswardeiz cum formant li uirtuz de ceos uos sormontet. et si uos merujlliez de lor glore. ki tres fort s'aiuent d'ambedous mains. si cum ot Aoth cil jugieres d'Israel. ki de l'une et de l'autre main s'ajueuet por la destre. ki per grant deuotion et per grant amor oiseuient dedanz ous quant il lor loist en la contemplation de ueriteit. et quant mjstiers est. ou quant li offices ke moinz lor est. les trait si se chaingent per defors et ne mi donent. <milestone unit="folio" n="11v"/>por aamplir l'oeure de chariteit.</p>
<p n="19"> Vuarde te assi tu ke nostre signor sers. ke tu an nule maniere ne dampneir per tun iugemant ceos ke tu anseure ne uues. Ceu uoil iu ke tu faces tant cum tu es ancor an tun enfarmeteit. ke cil faisiuet quant il tres sainz estoit ki disoit. Jhesu Criz dist il ujnt por salueir les picheros. dont ie sujx li premiers. et ceu ne disiuet mi sainz Pous per menceonge. mais per aasmement. car cil ki perfeitemant encerchet et antant luj meimes. il ne cudet mie ke li pechiez de nuluj soit ejuuas al sien cuj il nen antant mie <milestone unit="folio" n="12r"/>si cum lo suen.</p>
<p n="20"> Je ne uoil mie ke tu cudes ke li comuns selouz del ior ne luset an nul leu mais c'an ta celle. et ke li serains ne soit an nul lev s'en aier ti nun. ou ke li grace de deu ne soit s'an ta consciance nun. Cujdes tu ke deus soit soulemant deus des solitaires? anz est deus de toz a fait. et de toz at pitiet. ne niant ne heit de totes celes choses k'il at fait. Ju ai molt plus chier ke tu panses ke tot per tot soit li serains. mais k'en aier ti. et ke tu peix santes de ti ke de nule autre.</p>
<p n="21"> Uostre salueteit chier freire oureiz tot paorosemant et tot tremblant. <milestone unit="folio" n="12v"/>nen ne panseiz mie queil li altre soient. mais queil il doient estre per uos tant cum en uos est. et ne mie soulemant cil ki or sunt. mais nes ausi cil ki apres uos doient uenir. et ki an cest saint proposemant doient estre uostre enseuor. car de uos et de uostre example. et de uostre auctoriteit doient estre anformeit en ceste contreie. tujt cil ki an cest saint ordene uerrunt apres uos.</p>
<p n="22"> Tujt cil ki apres uos uenrunt an cest saint ordene uos apelerunt per grant reuerance lor peires et lor maistres. et sanz tot retraitemant et sanz chainge<milestone unit="folio" n="13r"/>mant uolrunt et tenir et wardeir tot ceu ke uos aueroiz tenujt et estaulit. et uuardeit. et mis an costume. Tot ansi iert il en aier ous de ous. cum il est an aier nos des comandemanz de la soueraine et de la permenant ueriteit ke ne puet estre chaingieie. cuj il couient toz a fait encerchier et sauoer. et cuj ne loist nuluj dejugier.</p>
<p n="23"> mais gracijez an soit nostre sires. nen a ceos ki apres uos uenrunt nen iert mie sanz grant esploit. ne nondigne chose nen iert mies a uos. se uos piement et formant uos teniz. et se cil enseu<milestone unit="folio" n="13v"/>ent en uos feolment ceu ke or
<pb n="229"/>
apermeimes teniz. Et s'il ancor uos coujent ancune chose altrement atorneir. ceu meimes uos avuerret nostre sires. car maintes choses sunt necessaires ens muntaignes de mont ieu. lai ou li froidure est ades. ke si necessaires ne sunt mie nomeimant an ces contreies a ceos ki anseant la frarine soffeisansce et la uoluntriene poureteit salue tot per tot la sainteit de l'ordene de Chertrose.</p>
<p n="24"> Entendoiz uos ceu ke ie di? Nostre sires uos donret entendement. Certes mout ai grant foie en uos. car iu per <milestone unit="folio" n="14r"/>esperit sux entre uos ia soit ceu ke iu corporeilmant ni soie. et si esuuars uostre ordene. mais la feruor de uostre esperit. et l'abondance de paix. la grace de la simpleciteit. et la rigour el proposemant. la suauiteit del saint espirit en l'amor ke uos auoez li uns de uos uers l'autre. et la forme de pitiet plaine del tot en uostre conuersation. Toz li cuers m'esioist en la remenbrance del Mont de Deu. et per grant deuotiun aoeure an luj les primices del saint espirit. et les erres de la grace an l'esperance de la craissant religion.</p>
<p n="25"> Li nons mei<milestone unit="folio" n="14v"/>mes del Mont Deu m'aportet ausi cum dauant l'atente de bone esperance. assi cum an luj doit habiteir si cum li psalmistes dist de la muntaigne nostre signor. Li generations de ceos ki quierent la faceun del deu Iacob. li innocenz de mains et de nat cuer. et cil ki an uain ne prist mi sun airme. Ceste est uostre professiuns querre lo deu de Iacob. ne mie a la commune maniere de toz les autres. mais querre la faceon meimes de deu cuj Iacob ujt ki dist. Ju uj dist il nostre signor face a face. et mun airme est salueie.</p>
<p n="26"> Uos doiez androit de uos <milestone unit="folio" n="15r"/>querre la faceun de deu c'est sa conissance cuj Iacob uit face a face. et dont li apostles dist. Dons dist il conisserai si cum iu or sujx conuz. et or lo ueons nos per mei lo mireor et an figure. maix duns lo uairuns nos face a face. Querre ades an ceste uje ceste faceon per innocence de mains et per nateit de cuer. nen est autre chose mais c'auoer la pitiet ki est li cultiuemanz de deu si cum dist li bienaureis Iob. car cil ki ceste pitiet nen at. at en uain pris sun airme. c'est an uain ujt. ou il ne ujt ne tant ne quant. quant il de celei uje ne ujt por cuj il sun air<milestone unit="folio" n="15v"/>me auoet receut ansi k'il an lei uiskest.</p>
<p n="27"> Ceste pitiez est li continueie memore de deu. li continueie intencions en sun entendemant. et li niant lasseie affectiuns en sun amor. ansi ke lo seriant de deu nen atrucet ne dirai mies nuls iors. mais nes nule hore sanz espiriteil exercice nun. et an estude d'esploitier. ou en la doceor de contemplacion et an la ioie de deleit espiriteil. Ceste est li pitiez cui li apostles semont a sun chier disciple Tymotheu. Trauaille te dist il a pitiet. car li corporeils trauaus uat poc. mais pitiez ualt molt car ale at la pro<milestone unit="folio" n="16r"/>mission de la uie ki or est et de celei ki est a auenir.</p>
<pb n="230"/>
<p n="28"> La ueriteit de pitiet et ne mie la forme soulemant promat uostre habiz. et requiert uostre proposemanz en totes choses. et dauant totes choses. car une gent sunt si cum dist li apostles lo parax. ki unt la forme de pitiet et ki sa ueriteit renoient.</p>
<p n="29"> Et si ancuens est antre uos ki ceste pitiet nen ait en sa consciance. ne ne la mostret en sa uje. nen ne si estudoiet en sun acelle. om nel puet mie appeleir solitaire maix soul. ne sun acelle ne li est mie acelle. maix reclusions. Bien est uoere<milestone unit="folio" n="16v"/>rnent sous cil auoc cui deus nen est. et bien est ranclus et anchartreiz. cil ki en deu nen est deliures. Soliteiz et renclusions sunt nom de miseire. mais li acelle ne doit mi estre encloimanz de necessiteit. maix maisunz de paix. li us clos ne doit mi estre reponemenz maix secrez.</p>
<p n="30"> car cil ensamble cuj deus est. nen est unkes moens sous. se dons nun quant il sous est. Dons se deleitet il deliurement en sa ioie. et duns est il assi cum suens por auoer deu an luj. et luj an deu. en une tres pure et tres deleitaule suatisme. <milestone unit="folio" n="17r"/>Dons apeirt auuertement a lei meimes li pure consciance en la lumiere de ueriteit. et el serain d'une nateit de cuer. et deliurement se mat dedens teil cuer li memore plaine de la suatisme et el delit de deu. ensi ke li cuers se delitet en sun bien per l'entendemant ki enlumineiz li est. ou il plant et ploret deliuremant luj meimes por lo defaillemant de l'umaine frailiteit.</p>
<p n="31"> Por ceu si habiteiz uos anceos en ciel c'an celles. selonc la forme de uostre proposemant. car uos encloistes tot lo seule fors de uos. quant uos toz uos encloistes an deu. <milestone unit="folio" n="17v"/>Certes li habitaciuns de la celle est mout semblanz a l'abitacion del ciel. et ansi cum li celle et li cies unt aikes semblanz nons. ensi unt il ausi semblant uirtut de pitiet. Et ciel et celle dist an. et por ceu les apelet om ensi k'il recelent. car ceu ke receleit est an ciel. est ausi receleit an celles. Et k'est ceu? Oisiujer a deu deleitier purement en deu. Et certes quant om fait selonc l'ordene ceste chose piement et feolment an celles. iu di et bien l'ose dire ke li seint aingele de deu. unt les celles por los ciels. et k'il eiwament se deleitent et an cel<milestone unit="folio" n="18r"/>les et an ciels. car molt est prochiene li celle as ciels.</p>
<p n="32"> quant om ne fait en la celle s'oeures nun celestienes. et per semblant sacrement et per affectiun de pitiet et per semblant oeure. ne li cuers ki oyuret. ou li esperiz ki ust del cors. nen atrueuet iai mie longe ne grief la uoie de la celle a ciel. De la celle muntet om souant al ciel. maix apoenes auient c'um dessandet de la celle en anfer. s'il ni dessandent dons si cum dist li psalmistes ujuant. por ceu k'il morant ni dessandent.</p>
<p n="33"> car an ceste maniere dessandent souant en anfer cil ki habitent an celles. Tot ansi <milestone unit="folio" n="18v"/>cum il per contemplation uisitent souant les ioies de ciel por ceu k'il plus ardanment les poient desireir. ansi dessandent il souent anz delors
<pb n="231"/>
d'anfer por ceu k'il doteir les poient. et fujr. et c'est ceu k'il proient c'a lor anemins auignet quant il orent por ous. c'est k'il ujuant poient dessandre en anfer. Certes apoenes pot umkes auenir ke nuls dessandest moranz en anfer de la celle. car apoenes pot onkes permenoir an lei. s'il porueuz ne fut a uje.</p>
<p n="34"> Lo fil de grace et lo frut de sun uantre nurist li celle et anbrescet. et eniosc'ai la planteit de perfectiun lo permoe<milestone unit="folio" n="19r"/>net en lei. s'il porueuz ne fut a uje. et sel fait digne de priueit arasnemant de deu. mais celuj ki estrainges est. et ki ses propres fiz nen est. desnoiet ele. et isnelement et tost lo gitet fors. et por ceu dist nostre sires a Moisen. Deschauce toi dist il car li leus ou tu estas est sainte terre. ausi cum il auuertemant lj deist. li leus ki sainz est. et li terre sainte ne puet sofrir an nule maniere la mortecine des mortes affections ou l'ome ki morz est de cuer.</p>
<p n="35"> Li celle est terre sainte et leus sainz ou nostre sires et ses serianz se desrainent souant ensamble si cum li hom a <milestone unit="folio" n="19v"/> sun amin. Et ou li creanz airme est ajunte al fil de deu. li espouse a l'espous. et ou les celestienes choses sunt souant auneies as terrienes. et les deuines as humaines. Tot ansi cum li sainz tamples de deu est. ansi est assi li celle del seriant de deu.</p>
<p n="36"> car el tample et an la celle traitet om celes choses ke de deu sunt. et plux souent nes an la celle kel mostier. El monstier traitet om ancune fieie uisiblemant et per figure les sacremanz de pitiet. mais en celles si cum an ciel celebret om la ueriteit meimes de toz <milestone unit="folio" n="20r"/>les sacremanz de nostre foet ueritaulemant. et per teil ordene cum en ciel. ancor ne soit ce mie per si grant purteit. ou per si grant seurteit.</p>
<p n="37"> Por ceu ne puet ele retenir l'estrainge ki fiz nen est mie. anz lo uomist si cum auortun et si cum uiande maluaise. et niant profeitaule. ne teil creature ne puet onkes longement soffrir an ses antrailles li officine de pitiet. Li piez d'orgoil ujent et sel portet fors. et li mains del picheor et sel trait fors. et ne puet esteir quant il fors est boteiz. an s'an fut li chaitis toz nujz et toz tremblanz. si cum Caym de da<milestone unit="folio" n="20v"/>uant la faceon nostre signor. abandoneiz as uices et as diaules. por ceu ke cil ki premiers l'atrouerat l'ociet de la mort de l'airme. Ou s'il auient k'il aikes longemant i duret ne mie per uirtujt de stauleteit. maix per une peneuose force et plaine de miseire. li celle li est ausi cum une chartre. ou ansi cum li sepulture a celuj ke ujs seroit.</p>
<p n="38"> Mais li saiges hom serat ades plus saiges quant li malicious aueret esteit batuz. et li iustes laueret ses mains el sanc del picheor. Et ansi cum li prophete dist. si tu te conuertis Israel. conuertix toi. c'est poene te de uenir a <milestone unit="folio" n="21r"/></p>
<pb n="232"/>
<p>l'estaige de perfaite conuersion. car nuns ne puet longement demoreir an un estaige. Ades couient celuj ki deu sert ou esploitier ou defaillir. ou il lo couient contremunt aleir. ou aualleir contreual.</p>
<p n="39"> On requiert de uos toz estaige de perfectiun. ancor nel requieret om mie en une maniere. car se tu encomances lo bien encomance lou perfeitemant. et se tu iai es an l'esploit del bien. Ceu meimes fai perfeitemant. et se tu iai es uenuz a ancune perfectiun esuuarde toi an ti meimes. et di ansamble l'apostle. Ne mie diest il ke iu aie conseite ceu a cai ie tant. ou ke <milestone unit="folio" n="21v"/>iu perfaiz soie. maix iel uoix seuant se ie iai poroie conpanre ceu en cai ie sux compris. Certes une chose m'est necessaire. c'est ke iu mate en obli celes choses ke daier mi sunt. et si m'estande a celes ke dauant sunt. ensi ke iu ades enseue l'estaulit reuuerdenemant del celestien appelement ki est an Ihesu Crist.</p>
<p n="40"> Et apres dist. Ceu santuns nos an nos tujt ki perfeit sommes. per cest ansignement ke li apostles fait ci. pouns nos auuertement aperceoure ke li perfeiz obliemanz de celes choses ke daieres sunt. et li perfeiz estandemanz en celes ki dauant sunt. est li perfections <milestone unit="folio" n="22r"/>del iuste home an ceste uie. et lai iert li perfections de ceste perfectiun. ou li perfeiz conseuemanz iert del permenant rewardenemant.</p>
<p n="41"> Mais tot ansi cum li une estoile se depart de l'autre en clarteit. ensi si depart li une celle de l'autre an conuersation. c'est an la conuersation des encomenceanz et des esploitanz et des perfeiz. l'estaige des encomanceans puet an apeleir animal. et racioneil celuj des esploitanz. et celuj des perfeiz espiriteil. En ancunes choses sunt a soffrir ancune fieie cil ki ancor sunt animal. c'est encomanceant. en cai cil ne sunt mies a <milestone unit="folio" n="22v"/>soffrir cuj om tient assi cum por racioneis. Et en ancunes choses sunt a soffrir cil ki racioneil sunt. en cai cil ne sunt mie a sofrir ki iai sunt espiriteil. car totes lor oeures doient estre perfaites. et dignes anceos de los et d'anseute ke de reprehensiun.</p>
<p n="42"> Trestouz li estaiges de religiun si est an ces trois manieres de iant. cuj om conost per la proprieteit de lor uie et de lor estudes. tot ansi cum il diuiseit sunt per propre nons. et por ceu se doient ades deliantrement esuuardeir el ior tujt li fil del ior queis chose defaillet a ous. ou dunt il <milestone unit="folio" n="23r"/>uenut soient. eniosk'ai ou il soient peruenujt. et an queil esploit il soient et cheske ior et chescune hore.</p>
<p n="43"> Animal sunt cille iant ki per ous meimes encomancent lo bien. et cuj nule raisons ne nuls desiers ne trait a bien. et tote uoie lo loent lai ou il l'atrueuent. meneit auant per ancune auctoriteit. ou semonut per ancune doctrine. ou atrait per ancun example. et assi cum aueule. mais trait a la main enseuent lo
<pb n="233"/>
bien. Et cil sunt racioneil ki per lo iugement de raisun. et per la discretion de la sciance natureil ont la conissance del bien. <milestone unit="folio" n="23v"/>et lo talant. mais ancor nen unt mies l'affectiun. c'est teil desier ki anflammeiz soit d'amor perfeitement. Mais cil sunt espiriteil et perfeit ki per l'espirit de deu uiuent. cuj li seinz espiriz at plux planierement anlumineiz. et por ceu ke li biens lor at sauor. et ke sun amor les i trait ses apelet om saiges. E por ceu ke li sainz espiriz les uest si cum il cei en aiere uestit Gedeon. ses apelet om uestimanz del saint espirit.</p>
			  <p n="44"> Li premiers estaiges se tient entor lo cors. li <milestone unit="folio" n="24r"/> secunz antor lo cuer. et li tiers se reposet an deu. nen nen et repos s'an luj nun. Et tot ansi cum uns chescuns de ces estaiges at certe raisun d'esploitier. ensi at uns chescuns en sa maniere une certe mesure de sa perfection.</p>
<p n="45"> En la conuersation de l'estaige animal est li encomancemanz del bien li perfeite obediance. li esploiz est matre lo cors en subiection. et an serujtut. et li perfections est li us del bien. et sun acustumance torneir an deleit. Li encomancemanz de l'estaige racioneil est entandre ceu c'um li mat dauant de la doctrine de la foet. Li esploiz est apparillier <milestone unit="folio" n="24v"/>a luj teil chose cum ceu est c'um li mat dauant. et li perfections est quant li iugemanz de la raison trespasset en affection de cuer. Li perfections del rationeil est li ancomancemanz de l'espiriteil. ses esploiz est esuuardeir la glore de deu. per reuelaie faceon. et sa perfections est k'il tranformeiz soit. an celei meimes imagene de clarteit en clarteit si cum depart l'esperit nostre signor.</p>
<p n="46"> Donkes por ceu ke nos premiers traitiens del primier estaige. se disons nos ke li animaliteiz est une maniere de uie seruanz a sanz del cors. c'est quant li air<milestone unit="folio" n="25r"/>me est ansi cum fors de lei detenue per les sanz del cors. entor lo deleit d'ancunes choses corporeis k'il aimet. ensi sa sensualiteit paist ou nurist de lor usaige. k'ille prant per deleit ou quant ille repairet dedanz lei. nen ne puet porteir ansamble lei el leu de la niant corporeil nature. les cors ou ille s'est aherse. per un fort glut d'amor et d'acustumance. si trait lai a moens ensamble lei lor ymagenes. et lai conuerset auoc des amiaulement et per deleit.</p>
<p n="47"> Et quant il at si acostumeit teis choses k'ille ne cudet ke nule chose soit se ceu nun k'ille per de<milestone unit="folio" n="25v"/>fors at laiet. ou k'ille at trait dedanz lei. se li est molt deleitaule chose ujure selonc lo deleitement del cors. tant cum il li loist. et quant ille se tornet de ces choses corporeis. ou ille prant sun deleit. se ne seit panseir nen ne retraitet se corporienes imagenes nun. et quant ille s'eslieuet por panseir as choses espiriteis et a deuines. se ne puet panseir d'ales s'ausi cum des cors ou des choses corporeis nun. </p>
<pb n="234"/>
<p n="48"> Quant teils animaliteiz se tornet de deu se deujent suttie. car ele deuient dedanz lei meimes si laisse et si bestiaus. K'ille ne uuet ou ille ne puet receoure <milestone unit="folio" n="26r"/> nul adrescemant. Et quant ille per orgoil se rauist desmesureimant fors de lei meimes. se deuient sauoirs de char. ensi ki lei meimes samblet k'ille sapiance soit. cum ce soit k'ille soit suttie. si cum li apostles d'une gent ke sot deujnrent por ceu k'il cudieuent estre saige.</p>
<p n="49"> Mais quant ceste animaliteiz se tornet a deu se deuient une ceinte simpleciteiz. c'est une meimes uolunteiz aherdanz ades entor une meime chose. si cum ele fut el bienaureit Iob. ki estoit uns hom simples et droituriers et dotanz deu. car li uolunteiz conuertie perfeite<milestone unit="folio" n="26v"/>mant a deu est simpleciteiz propremant. ki ne desiret mi estre el seule multiplieie. anz demandet une chose nostre signor. et cestei requiert ades. Ou simpleciteiz est uraie humiliteiz en la conuersion. embrazans plus la consciance. et de la uirtujt ke la nomeie. quant li simpleciteiz ne refuset mie a resambleir sotte an cest seule. por ceu k'ille saige soit an deu. Ou simpleciteiz est li soule uolunteiz a deu formeie per raisun ne mie por ceu k'ille ancor soit amors. c'est formeie uolunteiz et niant ancor anlumineie a ceu k'ille soit cha<milestone unit="folio" n="27r"/>riteiz c'est suatisme d'amor.</p>
<p n="50"> Donckes li simpleciteiz ki an lei at ancun encomancemant de la creature de deu. c'est la simple uolunteit et la bone offret tot dauant a l'ancomancement de sa conuersion. ausi cum la niant formeie matiere del bon home a sun criator. por lei a formeir. car per ceu k'ille ensamble la bone uolunteit at assi l'encomancement de sapiance. c'est la crimor nostre signor. si antant ale per lei c'est per la crimour nostre signor. ke nule chose nen est si bone au sot. cum ceu k'il seruet a celuj ki saiges est.</p>
<p n="51"> Et quant ille por deu se mat <milestone unit="folio" n="27v"/>en la subiection d'ancun home. se li comandet ille an humle sant. et an humle esperit sa bone uolunteit por lei a formeir an deu. et duns encomancet li crimours de deu a oureir an lei la planteit de totes uirtuz. quant ille per iustise portet henor a plux grant. quant ele per sant ne se croit mie en lei. quant ille per atamprance ne uuet eswardeir por cai om li comanst ceu ou cev. et quant ille per force se mat tote en la subiectiun d'obediance por aamplir ceu c'um li comandet. ne mie por esuuardeir por cai om li comanst ceste chose. et por kai cele autre. <milestone unit="folio" n="28r"/></p>
<p n="52"> Ceste est li fame a cui nostre sires comandet ke sa conuersatiuns soit a sun barun. c'est lai ou sa raisons est. ou lai ou ses espiriz est. ou li espiriz d'altruj. Car lai obeist ille adroit. ou ille est simple et droituriere an lei meimes. mais mout plux adroit obeist souant et plux seurement autruj c'a lei meimes.</p>
<pb n="235"/>
<p n="53"> Donkes per lo comandement nostre signor et selonc l'ordene meimes de nature. se doit aherdre li fame a sun barun. li animaliteiz a l'esperit. c'est au sien esperit. ou ai ancun home espiriteil. et ceu si doit faire per loial con<milestone unit="folio" n="28v"/>uersation. c'est per perfeite obediance.</p>
<p>(De la perfete obedience) Perfeite obediance est maismemant en l'ancomanceant. obedience sanz retraitemant. c'est k'il nen esuuarst mie cornant ou por kai om li comanst ceu c'um li comandet. anz mattet a ceu soulemant la poene et la cusanceon ke ceu soit fait et aemplit feolment et humelment ke li plus granz de luj li at comandeit.</p>
<p n="54"> Li arbres de la sciance del bien et do mal en paradis. est li droiture de discretion en la conuersation de religion. en aier lo peire espiriteil ki tot a fait dejuget et nuls ne puet luj desiugier. <milestone unit="folio" n="29r"/>A luj tient li esuuarz de ceu k'il comandet. et as autres li obeirs. Adans mainget a sun mal de l'arbre ki deffanduz li fut. ansigniez malemant per celuj ke ceu li semonut a faire et ke li dist. Por coi uos at deus comandeit ke uos ne maingissiez de cest arbre? Eikeuos l'eswart por coi ceu lor fut comandeit. Et apres lor dist. Il sauoet bien ke uostre oil seroient auuert. et se seriez si cum deu a cel ior ke uos an maingeriez. Et uoiz ci ceu ke comandeit lor estoit. c'est k'il ne uoloit mie k'i deu deuenissent. Tote uoie li hom esuuardet ceu <milestone unit="folio" n="29v"/>k'estoit c'um li auoet comandeit. et si mainget del frujt. inobedianz deujnt et por ceu fut getiez de paradis. Certes ansi ne puet mi longement demoreir an la celle ne durier an congregation hom animals ke descrez uuet estre. nouices ke uoesous uuet estre. encomanceans ki saiges uuet estre. Deujgnet por deu soz por ceu k'il saiges soit. et an ceu soit tote sa discretions. k'il an ceu nen ait nule discretion. et ce soit tote sa sapiance k'il an ceste partie nen ait ne tant ne quant.</p>
<p n="55"> En la nature de l'airme humaine ou li animaliteiz et li raisunz sunt. at <milestone unit="folio" n="30r"/>deus laiet per sa bunteit entandemant et anging. en kai il et l'orne estaulit sor totes les oeures de ses mains. et mis desouz ses piez totes ces choses seculeirs. et cist antandemanz et cist anginz ke deus at laiet en la nature de l'airme. est a l'orguillous animal an tesmoignaige de la natural digniteit. et de la semblance de deu. k'il perdue et.</p>
<p n="56"> car per l'angin ki an luj est uient il a la conissance de deu. et si aiamet per la creature lo creator. En l'angin conost om la iustise de deu. et ke cil sunt digne de uje ki bien funt. et cil digne de mort ki au<milestone unit="folio" n="30v"/>trement funt.</p>
<p n="57"> En l'angin affaitet om et atornet om la creature. por ceu k'ille a celei necessiteit meimes seruet ki est de pichiet. ke de sun espoene greit sert al bien de la nature.</p>
<pb n="236"/>
<p n="58"> De ceu si est auuerte chose a toz. quantes choses aient faites et facent ancor vj de cest ior et li boen et li mal ke necessaires sunt a ceste uje. et ke profetaules sunt et a boens et a mas. et an lor maniere tres beles.</p>
<p n="59"> De cev sunt uenues totes les atroueures des homes. ke sunt et an lettres et an oureines. ou en edefices ke tant en j at c'um nes puet numbreir. De ceu si sunt uenut <milestone unit="folio" n="31r"/>tant estude et tantes manieres de professiuns. tantes subtiliteiz. et tantes espulechieies sciances. tantes ars. et tantes eloquances. tante manjeres de digniteiz et d'offices. et tantes esquises per kai om puist uenir a la sapiance et a l'onor del munde. dont cille gent ki saige sunt del munde. et cil meimes ke simple sunt et fil de deu usent ensamble an lor necessiteit et en lor utiliteiz. Mais cil ki saige sunt do munde usent de totes ces choses maluaisemant. car il les tornent an curioseteit. et an deleit chernal. et an orgoil. mais li altre c'est cil ki simple sunt. <milestone unit="folio" n="31v"/>et fil de deu seruent en ales por lor necessiteit soulement. si cum cille iant ki aillours ont lor deleit. et lor suatisme.</p>
<p n="60"> Et cil ki serf sunt de lor sanz et de lor cors. a queil frut uienent il de ceu? Il ne lor anseut se li fruz nun de lor char. c'est fornications et ordeiz. luxure. et haine. tenceons et anuje. irors. et dissensions. pastiemant. et yuroigne. et ancor autre mal asseiz. ki samblant sunt a cez. cuj cil k'es funt ne conseurunt iai lo regne de deu. Mais li autre ki seruent a l'esperit recurrunt lo frujt de l'esperit. c'est chariteit. Ioie. paix. paciance. benigniteit. <milestone unit="folio" n="32r"/>longanimiteit. boniteit. mansuetisme. foet. atamprance. chesteit. continance. et la pitiet ke la promission et de la uje ki or est et de celei ki est a uenir.</p>
<p n="61"> Tant cum ces dous manieres de gent sunt an ceste uje ansamble. si uoet om en ous maintes oeures semblanz. mais deus depart lor uolunteiz et lor intencions. et un chescun paist sa consciance del frujt de sun entenciun quant il dedanz luj repairet. Mais tujt ne repairent mies ejuualment a lor consciance. car cil ne repairent mi a lei uoluntiers apres l'oeure quil fait at. ki de lei nen est premiers issuz <milestone unit="folio" n="32v"/>por faire lo bien.</p>
<p n="62"> Et tote uoie cil ki a sa consciance repairet. atrueuet an lei s'il ancor nen at mie uancut sun cuuise. ou gries desruemanz de sun cuujse meimes. ou sueis deleitemanz. et de ceu li multiplient panses. Mais cil ki iai at uencut sun cuujse. soffret assi cum per un hainous deleit les imaginations de celes choses k'il faites et. et ueues et oies. tant cum li plus granz cuuises del urai bien ou li plus granz deleiz ne porprant son cuer.</p>
<p n="63"> Et li uns et li autres est ancor plains de fantasmes de chernaus deleiz. nen nen unt <milestone unit="folio" n="33r"/>mies en ous la lumiere de lor oiz. per cai il poient panseir
<pb n="237"/>
au biens espiriteis. car cil ke se combat encuntre ses cuujses. soffret anuy et greuances. de ses cherneis affections. cuj il ancor ne puet mies plainemant sourmunteir. et cil ki iai aspiret a la franchise de l'esperit. ne puet osteir de luj ses ymaginations des cherneis affections. et les maluaises panses ou les ensonianz et les oisouses ke de ceu naissent espassement.</p>
<p n="64"> De ceu aujent ke les ymaginatiuns. et li fantasme des panses uont torniant el cuer al tans de la <milestone unit="folio" n="33v"/>psalmodie et de l'orisun. ou d'autres espiriteis exercices. ensi c'ales lo sacrefice de deuotiun raujssent si cum ort oysel ki antor uont uolitant et asseiant de la main de celuj ki l'offret. ou ales li westent si ke cil anplorent ameiremant ki l'offrent.</p>
<p n="65"> Cist est li chaitis et li mals departemanz de la chaitiue airme. lai ou li espiriz et li raisuns raient ai ous la uolunteit del cuer et l'intenciun. et l'aparilliet seruise del cors. et lai ou li angraisserie de l'animaliteit retrait d'autrepart a lei l'affection et l'antendemant. ansi ke li cuers remaint sanz <milestone unit="folio" n="34r"/> frujt.</p>
<p n="66"> De ceu auient ke li uice de curioseteit ancomancent petit et petit fors a bujllir en ceos cuers ki anfar sunt. ou li cuujse de la chair et del munde ne sunt mortefieit. De ceu aujent ke plujsor iant quierent desordeneimant les solaz de souteit et de silance ki mout sunt contraire a boen proposemant. et ki qujerent en la roial uoie des communes instituciuns lairancenouses distolues de propre uolunteit. De ceu ujent li anujz des choses acustumeies et li presumptiuns des noueleries c'a hore assuagent uoeremant assi cum per un frojmant l'anuj et <milestone unit="folio" n="34v"/>la saupisun de l'anferm cuer. mais ales eschaufent apres. et anbresent. et ses funt plux malement essaupir et ardoir.</p>
<p n="67"> De ceu uienent cheske ior li nouel ensoniemant. et les noueles contreueures d'oeures ou de labors. de ceu uienent ausi les djuerses leiceons ne mie por edifier lo cuer. mais por deceoure l'anuj. de l'atarzant ior. ansi ke se li solitaires ne damnet totes ses ujez custumes. et il ne lait a contruueir noueleries. ni at plux mais ke de la celle a hair et ke del prochienemant fujr.</p>
<p n="68"> (Coment li simples noujces doit entre enformeiz) Por ceu si est. mistiers. ke li pie simpliciteiz. et cil ki noueis hom <milestone unit="folio" n="35r"/>deuient en la profession de religiun et de souteit ki nen at ou raison ki lo moignet. ou affection ki lo traiet. ou discretion ki l'atampret. anz fait ausi cum a luj meimes force. cist si at mistier k'il faiz soit et formeiz assi cum per les mains d'altruj. si cum li potiers formet ancun uaissel de terre. c'est k'il formeiz soit per la loi des comandemanz de deu en tote paciance. et an la rueie de la torniant obediance. et k'il sogeiz soit el feu de sun esprueue a la uolunteit et a jugement de celuj ki an ceu lo saichet anformeir.</p>
<pb n="238"/>
<p n="69"> Et ancor soit il de grant engin et de grant art. et de mout <milestone unit="folio" n="35v"/>subtil antandemant. si at il tote uoies mistier k'il se mattet desoz les mains d'altruj. car ces choses sunt ausi bien anstrumanz de ujces cum de uirtuz. Ne refust dons mies l'ansaignemant d'altruj. et de torneir an bien ceu c'um puet assi torneir an mal. car ceu est li premiere oeure de uirtujt. Li anginz atourst honestemant lo cors. li arz facet l'anformemant de la nature. et li antandemanz ne facet mies lo cuer orguillous. mais ligier por apanre. car l'angin. l'art. et l'antandemant puet om auoer anparduns. et sanz trauail. mais autrement est de la uirtujt. Ille <milestone unit="folio" n="36r"/>uuet estre ansignieie per humiliteit. quise per trauail. et estre detenue per amor. car de totes ces choses si est ale digne. et por ceu ne puet estre autremant nen ansignieie ne quise ne detenue.</p>
<p n="70"> (De la premiere institucion del noujce.) Tot premiers doit an enstrure et ansignier lo nouel hermitain selonc l'institucion seint Poul l'apostle k'il de sun cors facet sacrefice ujuant. saint et plaisant a deu et sun seruise resnaule. Qui an ceu k'il apres dist uout assi acoesier el noujce la feruor de l'animal home ki ancor nen aperceot mie de celes choses ke de deu sunt. por ceu k'il trop curious ne soit et <milestone unit="folio" n="36v"/>trop ancercheanz entor les choses espiriteis et diuines. A toz ceos dist il ki sunt antre uos di iu per la grace ki doneie est a mi. k'il plux saige ne soient ke mistiers ne soit. ainz soient saige a mesure.</p>
<p n="71"> Donkes por ceu ke tote li instituciuns et majmant de l'anjmal home est antor lo cors et antor l'aornemant del deforain home. sel doit om anstrure et ansignier a mortifier resnaulemant ses manbres ki sunt sor terre. et ke droiturier iugemant de rajsun et de discretion ait antre la chair et l'esperit. ki ades ancoujssent li uns ancuntre l'atre. <milestone unit="folio" n="37r"/>ansi k'il an sun iugemant ne receouet la persone de nul d'ous.</p>
<p n="72"> (Cornent om doit atempreir la cure del cors) Ensignier li doit om k'il ansi ait en aier luj sun cors. si cum un malade. ki comandeiz li seroit. cuj om doit majntes choses refuseir ke prouz ne li seroient ancor les uoillet il bien. et doneir maintes choses ke bones li sunt. ancontre sa uolunteit meimes. et k'il ansi facet de luj si cum de celuj ki siens nen est mies. mais celuj per cuj nos sommes racheteit de grant preix. por ceu ke uos lo glorifiez an nostre cors.</p>
<p n="73"> D'atrepart ansignier li doit an k'il se uuarst de ceu ke nostre sires <milestone unit="folio" n="37v"/>reprueuet a peule pecheor per la prophete. Tu me getes dist il daier tun dos. (Encontre la desmesureie amor de la chair) Et mout se doit uuardeir k'il por la necessiteit de ceste uje. ou por ancun prout ne lacet an nule maniere forlignier sun esperit. de la doctrine de sun proposemant. ou de la digneteit de sa nature. en l'amor ou en l'enor de sun cors.</p>
<pb n="239"/>
<p n="74"> por ceu se doit om aikes durement traitier lo cors por ceu k'il rebelles ne soit nen auoesiez. et ansi tote uoies k'il seruir pujst. car por seruir a l'esperit nos est il doneiz. ne nos nel doiens mie auoer assi cum nos por luj uiujens. mais ausi <milestone unit="folio" n="38r"/>cum celuj sanz cuj nos ne pouns ujure. car nos ne pouns mie quant nos uorriens desrumpre les fiances ke nos auons anuers nostre cors. anz nos couient pacianment atandre la loial resolution. et or tant cum nos ansamble luj ujuons wardeir loiamant ses couenances. Ensi nos doiens duns concordeir a luj. si cum a celuj auoc cuj nos ne doiens mi longemant demoreir. ansi ke s'autrement aujent. ke nos ne soiens mies molt destroit de l'ussir.</p>
<p n="75"> Certes mout se couenist trauillier an luj. et perillousement i esserrest an souant se li lois d'obediance et de <milestone unit="folio" n="38v"/>la celle ne feisist uoisous et seur en autres choses lo freire obedient et pacient et coeit. ke forme plaine de commune instituciun donet a celuj ki une fieie antret an lei. del ujure et do uestimant de la labor et del repous. de la silance. et de la souteit. et de totes celes choses c'apartienent a lo ornemant del deforain home. ou a la necessiteit.</p>
<p n="76"> Et ansi doient estre une fieie circuncises et tranchieies les superflujteiz. ke celes choses ki necessaires sunt soient restraintes dedanz les termes de la couenaule soffeisance et de la general continance. ensi k'il i ait <milestone unit="folio" n="39r"/>et chose ke li fort poient ancuujr. et chose ke li anfarm ne poient refuseir. ansi ke li quantiteiz de celes choses ke serunt otrieies. ne poient mais naureir en ancune chose la consciance de ceos ki a greit en userunt. ne celes choses ke tranchieies serunt tempteir el seriant de deu. la soffeisance del cors ke bien est ansigniez et adroit nuriz.</p>
<p n="77"> En totes ces choses si cum dist Salemons. uat fiemant cil ki simplement i uait. mais cil ki est de dur cuer chairet an mal. Et iai soit ceu ke li necessiteiz soit ansi ordeneie ke nuls ne s'an pujst <milestone unit="folio" n="39v"/>deplaindre. et tote li superfluiteiz retranchieie. tote uoies se mistiers est c'um i acraisset ou sostraiet ancune chose. ceu doit estre el iugemant del prior sanz toz abujssemanz de ceos ki obediant sunt. ou sanz lo peril des sogeiz.</p>
<p n="78"> Anformeir doit om ancor lo nouel hermite selonc la reule de la commune instituciun. c'est k'il apraignet a donteir les cuujses de sa chair per la continueie penitance. de sun anciene uje. et auenir a despeitemant de luj meimes. por ceu k'il les autres choses puist ausi despitier.</p>
<p n="79"> Warnir lo doit om souant da<milestone unit="folio" n="40r"/>uant. ancuntre les temptacions ke plus aigremant suelent assaillir lo nouel solitaire. car celuj ki purement sert deu. c'est por luj solemant ne finent de trauillier li uice. Li diaules li semunt d'une part k'il preignet lo loier del deleit c'um li offret. Li chars ancuujst d'altrepart
<pb n="240"/>
encuntre luj. et li mundes li amoenet dauant celes choses ke funt a encuujr. Nostre sires nos temptet assi si nos l'amuns ou nun. ne mie ke ceu apraignet ausi cum il nel sapet. mais por ceu k'il en la temptacion meimes se facet plus pla<milestone unit="folio" n="40v"/>nieremant conissant a nos.</p>
<p n="80"> Mais celes temptaciuns sormuntet om ligieremant. et ligierement lor uient li raisuns del cuer encontre. cuj om dotet ou c'apeirent tot a l'ancomancemant. Mais celes ki desoz la samblance de bien se matent dauant. et plus apoenes les aperceoit om. et plus a grant peril les receoit om. Tot ansi cum om tient apoenes moet ne mesure an cele chose c'um cudet ke bone soit. ansi ne sunt mie ades seur tujt li antalantement de bien.</p>
<p n="81"> Mais oiseuje est li sentine de totes temptacions. et <milestone unit="folio" n="41r"/>de totes males panses. et oisouses. car pereceose oiseuje est li souerains malices del cuer. Jai ne soit oisous li serianz de deu. ia soit ceu k'il mout soit oisous. car a se certaine chose et a se sainte et si roide. ne coujent mies se uains nons et si mols. et ke se fait a doteir. Oisouse chose est oyseujer a deu. anz puet om meuz dire ke ce soit li oeure de totes les autres oeures. et cil ki en la celle ne s'antremat ardanment et feolment. oysous est cai k'il facet. quant il ceu ne fait.</p>
<p n="82"> car n'est ailcune gaberie d'anseure les oisouses. por l'oiseuje a eschujr. Oise<milestone unit="folio" n="41v"/>uje est ou nuls esploiz nen est ou li intencions d'ancun esploit. et ceste oiseuje ne doit om mie ansi meneir. por c'an pujst lo ior trespesseir per mei ancun deleit. ou sanz grant anuj. mais por ceu c'ades remaignet en la consciance ancune chose de la perfaite iorneie ke torst a l'esploit del cuer. et dunt ses tresors soit acruz. Certes an cel ior ne doit mie cudier li boens hermites k'il ujscut ait. ou luj ne soujent k'il ancune chose ait fait de ceu por kai il ujt an la celle.</p>
<p n="83"> (Des diuers ensoniemanz quj boin sunt) Et uues sauoer ke tu doies faire et an cai tu doies ensonjier? <milestone unit="folio" n="42r"/>Tot premiers doies ansonier ancune partie del ior por ta consciance a ancerchier. et por lei aiamandeir et aorneir sanz lo sacrefice des cheske iornas orisuns. et l'estude de la leiceun.</p>
<p n="84"> Apres se doit an ancune chose oureir des mains. et ke tant ne detignet mies per deleit lo cuer a hore. cum ille uuarst et nurisset an luj lo bien et lo deleit espiriteil ou li cuers soit a hore torneiz. et ne mies dissoluz. et dont il ligieremant se pust descumbreir. apermeimes k'il a luj meimes uorret repairier sanz la tanceon de l'aiherse uolunteit. ou sanz l'antachemant de l'amor de l'oeure k'il trait <milestone unit="folio" n="42v"/>aueroit an luj. ou de l'imaginatiun de la memore.</p>
<p n="85"> (C'om doit matre l'espiriteil estude dauant lo corporeil traual) Li hom ne fut mie faiz por la fame. mais li femme por l'ome. et li espiriteil exercice
<pb n="241"/>
ne sunt mie por les corporeis. mais li corporeil por les espiriteis. et tot ansi cum a l'ome ki creeiz estoit fut aiue doneie samblanz a luj et de sa substance meimes. ensi ne sunt mies ades couenaule tujt li corporeil trauail a l'estude espiriteil. ia soit ceu ke li plusor soient necessaire a sun ajue. De teis corporeis oeures se doient a la fieie antrematre. cil ki l'espiriteil estude de lor cuer uuelent uuardeir. et nurir. ki soient plus <milestone unit="folio" n="43r"/>semblanz et plux prochienes as oeures espiriteis. si cum estre an meditaciun d'ancune chose. c'um escriuet por aucun  espiriteil edifiement. ou escriue ancune chose c'um lescet.</p>
<p n="86"> Mais les trop greueines oeures et les trop granz poenes k'il coujent faire a nujt ciel detraient lo sant. et espujsent souant l'esperit. se dons nun quant li granz combrisemanz del cors c'um fait anz oeures des chans. uient iusc'a la contricion et l'umiliemant del cuer. ansi ke li pressure del trauail. en fait decorre a la fieie plus grant ardor de deuotion. et plus grant gemissemant de larmes. <milestone unit="folio" n="43v"/> et ceu se suet assi auenir el trauail des iunes et des uailles. et an totes autres afflictions de cors.</p>
<p n="87"> (De l'atemprance.) Li meurs cuers tote uoies et li saiges. esuuardet a queil labour il puet estre soffeisanz. nen a luj ne se donet mie dissoluemant. anz se rasamblet anceos en luj meimes per luj. car il at ades dauant ses oiz ne mie tant ceu k'il fait. cum ceu ou il tant per ceu k'il fait. Il tant a la fin de toz consummemanz. et de tant cum il anforcet plus uraimant l'intencion de sun antante. de tant oeuret il de ses mains et plus ardanmant et plus feolmant. faisanz sogeite a luj la ser<milestone unit="folio" n="44r"/>uitujt de tot son cors. Li discipline de la bone uolunteit fait assi cum malgreit ous les sanz assambleir an un. et ansi les fait sobgeiz. et humiliet el seruise de l'esperit. li faiz de la labor. k'il nen unt ne tant ne quant leu d'anuoesier. an les aprant a conformeir a luj. et an la partie de la labor. et an l'atandue del solaiz.</p>
<p n="88"> (De l'isneil repare a dev.) Li nature ki per lo pichiet est desordeneie. et foruoieie de la droiture ou ille fut creeie. recueuret tost quant ille a deu se tornet selonc la crimor et l'amor k'ille at anuers luj. tot ceu k'ille perdut auoet quant ille de luj estoit departie.</p>
<p>(Del conformement de la char a l'espirit) Et lai ou <milestone unit="folio" n="44v"/> li espiriz ancomancet a repanre sa forme selonc l'ymagene de son creator. lai meimes ancomancet apermeimes li cors a reflorir en sa uolunteit. et a conformeir a l'esperit ki reformeiz est. car encontre son santement meimes li encomancet a deleitier tot ceu ke l'esperit deleitet. ensi k'il se poignet nes plujsors fieies de dauancier sun gouernor desiranz an maintes manieres de uenir a deu por les multiplianz defaillemanz k'il an luj sant de la poene del pichiet.</p>
<pb n="242"/>
<p n="89"> Nos ne perdons mie noz deleiz ainz les chaingeuns. car nos del cors les tresportons al <milestone unit="folio" n="45r"/>cuer. et des sanz a la consciance. Pains de grut et auue simple. iottes ou simple legun ne sunt mies delices. mais certes en l'amor de Crist. et del desier do permenant deleit. est formant deleitaule chose. quant om puet a greit aamplir de ces choses la necessiteit del uantre ki bien est andoctrineiz. Hay quant millier de poures sunt ke de ces choses ou de la queile ke soit aiamplissent deleitaulement la necessiteit de la nature. Certes tres ligiere chose et tres deleitaule seroit de ujure selonc la nature a tot lo condimant de l'amor de deu. si nostre <milestone unit="folio" n="45v"/> forsennerie nos laieuet. car apermeimes conjot li nature les choses natureis. quant ceste forsennerie est saneie en nos. Ceu meimes est assi de la labor. Li ujlains de la ujle at durs ners et fors braces. et ceu fait li acustumemanz del trauail. lai l'estre oisous. apermeimes deuerret mols et flaues. Li uolunteiz fait l'us. et li us aprant a soffrir lo trauail. et li pressure del trauail aministret la force an totes labors.</p>
<p n="90"> Mais repairons a nostre proposemant. et ceu facet en totes manieres et nostre labors et nostre oiseuje. ke nos iai ne soiens oysous. anz <milestone unit="folio" n="46r"/>soit ades nostre ansoniemanz ke ceu soit perfeitemant an nos assommeit ke li apostles dist a ceos ki ancor sunt animal. et ancomenceant. Humaine chose dist il uos di por l'anfarmeteit de uostre chair.</p>
<p>(Comant hom doit chaingier les costumes fiemant) Tot ansi cum uos liurestes uos manbres por seruir a ordeit et a maliustiet. ansi les reliureiz or por seruir a iustise an seintefiemant.</p>
<p n="91"> Oiet ceu cil ki en iusc'a or at esteit li amiaules serianz de sun cors. c'est li animas hom ki iai ancomancet a matre sun cors en la subiection de l'esperit et de luj meimes atorneir por aperceoure celes choses ke de deu sunt. et por <milestone unit="folio" n="46v"/> osteir ansus de luj la necessiteit de laide seruitujt.</p>
<p>(De la force ke li hom doit faire a luj mismes) Oiet ceu et si praignet ancoraigement et air encontre la costume de sa chair ki signerie at sor luj.</p>
<p n="92"> ansi k'il a luj meimes facet force ancontre force. et custume encontre custume. formanz a luj affection encontre affection. de ci a tant k'il pust uenir a plain deleit encontre deleit. ensi ke selonc lo consoil de l'apostle li soit al moens autretant a deleit. estre sanz les deleiz del munde. et de la chair. autretant cum li auoers li deleitieuet a premiers. et autretant li soit a deleit seruir a iustise an saintefiemant. des menbres de son <milestone unit="folio" n="47r"/> cors. autretant cum il li deleitieuet dauant a seruir a ordeit et a maliustiet.</p>
<pb n="243"/>
<p n="93"> Ceste est li perfections de l'animal home en sun estaige. ou del nouice encomenceant. Et s'il ansi se contient apres ceu k'il auerat assommeit ceste chose animal. et humaine. k'il aiere ne resuuarst anz s'estandet feolment et ardanment en auant. tost peruenret a celuj espiriteil estaige k'il iai ancomanst a aperceoure si cum il aperceus est. et a conoistre si cum il conus est. Mais ceste oeure ne fait an mies an un mourant de conuersation ou an un ior. anz i couient matre grant tans. et grant trauail selonc la <milestone unit="folio" n="47v"/> graice de deu ki la pitiet fait et l'estude de l'ome ki la uolunteit ait et ki court.</p>
<p n="94"> Li acelle et li estaule perseuerance an lei. est li officine de toz ces biens. car cil ki an lei se concordet bien a sa poureteit. cil nen est mie poures. anz est molt riches. car ki kionkes at bone uolunteit ensamble luj at tot ceu ke mistiers li est a bien ujure. Nen est mie tote uoie mistiers c'um se croiet ades a la bone uolunteit. anz at grant mistier de refreneir et de gouerneir meiment an celuj ki ancomancet lo bien.</p>
<p>(Del gouernement de la uolunteit) Gouerneir doit la uolunteit li reule de sainte obediance. et se doit ansig<milestone unit="folio" n="48r"/>nier lo cors k'il puist remanoir ou leu. k'il puist soffrir la celle. et demoreir ansamble luj. et ceste chose si est an l'esploitant li encomancemanz de religious atornemant. et certe prueue de bone esperance.</p>
<p n="95"> car ne puet estre ke cil puist auoer sun cuer estaule an une chose. ki premiers nen assiet et affichet perseueranment sun cors an ancun leu. Tot ansi fait cil ki se poenet de fuir l'anfarmeteit de sun cuer per aleir de leu an leu. cum cil fait ki fujt l'umbre de son cors. il fujt luj meimes et luj meimes portet ansamble luj. Lo leu chainget ne mie lo cuer. et teis <milestone unit="folio" n="48v"/>cum il est teil s'atrueuet ou k'il aillet. se de tant nun ke li remuemanz meimes lo fait ancor pior. si cum om greueroit un malade s'om l'aleiuet dehurtant et comportant cei et lai.</p>
<p n="96"> Conoisset donkes sun anfarmeteit. et se soit antanduz entor celes parties dons les okeisons mueuent de son anfarmeteit. et se saichet ke les medicines k'il continueimant i mat. esploiteront tost. mais k'il sun repous nen antrerumpet. ansi ke li cuers deuenret toz siens an deu. quant il saneiz serat de sun enfarmeteit. car li nature ke nen est mies <milestone unit="folio" n="49r"/>solement uuasteie mais nes anujlimeie. nen at mie mistiers de petite cure. Jacet dons ades li malades an sun anfermerie. ne iai ne s'an mocet. et se tignet apres l'usaige del remede k'il receut at. de ci a tant k'il santet certemant sa santeit.</p>
<pb n="244"/>
<p n="97"> Tun enfermerie o tu malaides et o tu languerous est tun acelle. li remedes c'est li medicine per cai om te uuet saneir est obediance. et obediance uraie. et bien saiches ke les medicines c'um remuet souant. nujsent et torbent la nature. et desnaturen lo malade. Cil meimes ki en ancuen leu <milestone unit="folio" n="49v"/>uuet aleir peruient tost lai ou il tant. et tost fait fin a sa uoie et a sun trauail ki une sole droite uoie tient. mais cil esserret ki plusors uoies antreprant. ne ne ujent mie a la fin de sun trauail. car exserrance nen at poent de fin. Nen t'aleir mies chaingeant ne receuant une chose por autre. ainz use de la medicine d'obediance. eniosc'a terme de ta perfeite saniteit. ne ne la getteres mies ansus de ti si cum nongreiz saichanz quant tu seres saneiz. an t'en aideres ancor auant en altre maiere.</p>
<p n="98"> Donkes se tu as desier de ta <milestone unit="folio" n="50r"/>salueteit dune te uuarde ke tu nes une petite chose ne faces de ti meimes sanz lo consoil del meie. a cuj il nen est mies mistiers ke tu hontous soies. de descourir ton anfarmeteit se tu de luj uues auoer ancune aiue de medicine.</p>
<p>(Encontre la confession quj ne montet a nul esploit) Huntous an soies baudemant. mais aoeure li tote uoies tot. ne ne li courir nule chose.</p>
<p n="99"> car plujsor iant sunt ki en lor confession recontent l'istoire de lor pichiez. assi cum une flaue. et ke sanz honte nombrent les anfarmeteiz de lor airme. et a bien pres sanz penitance et sanz dolor de cuer.</p>
<p>(De l'enseigne de la uraie penitence.) <milestone unit="folio" n="50v"/> Certes tost atrueuet larmes et tost sunt assi cum toz an plor et an gemissemant cil ki sant sa dolor. Mais a la male enfarmeteit est soruenuz li anduremanz ki peix ualt. car de tant cum li malades se duet moens. et il cudet estre plus sains. de tant est il plux ions de la santeit.</p>
<p n="100"> Et se li meies est se pis k'il te uoillet saneir ta maladie ausi cum per oignemanz et per plux ligiers amplaistres. tu te contien tote uoies si cum por ti meimes. et se soies si couoetous de ta saniteit ke tu requieres lo fer et l'amplaistre de plus fort medicine et de plus isnele.</p>
<p n="101"> Ades <milestone unit="folio" n="51r"/>t'est li meies apparilliez. ades est pres de ti. car por ceu ke ta souteiz ne te soit horrible. et ke te plus seurement poies demoreir en ton acelle. se te sunt trois uuardes atorneies. deus. ta consciance. et tes peires espiriteis. A deu doies la pitiet. an cuj tu doies de tote tun amor decorre. a ta consciance honor. dauant cuj tu doies estre huntous de pichier. et a ton espiriteil peire obediance de chariteit. a cuj tu doies recorre de totes choses.</p>
<p n="102"> Ancor te donrai la quarte uuarde por ceu ke tu m'en saiches greit. et un condujsor te poruarai tant <milestone unit="folio" n="51v"/>cum tu es ancor petiz et de ci a tant ke tu plainemant aies apris a panseir la presance de deu.</p>
<pb n="245"/>
<p n="103"> (Coment li uns se doit enformeir a l'autre) Esleix tu meimes per mun consoil un home cuj examples et cuj reuerance soit si assise et si aherse an tun cuer. ke totes celes fieies ki te souenret de luj soies ausi cum toz esperiz en ta panse encontre sa reuerance. et si ordene et afaite ti meimes assi cum s'il soit de presant. dauant cuj tu t'umilies en l'affection de la chariteit. ke uos auoez uns de uos uers l'autre. Per luj soient amandeies totes celes choses k'an ti sunt a amandeir. <milestone unit="folio" n="52r"/>ansi tote uoies ke li secrez de ta souteit ni praignet nul damaige. Cist te soit presanz totes celes fieies ke tu uorres. et souent te uignet dauant nes quant tu ne uorres. li remanbrance de sa sainte maurteit descriuet an ti sun chestiemant. son solaz et sa pitiet et sa benigniteit. et l'example de sa seinte uje et sa purteit. De totes tes panses meimes te peneras tu d'amandeir. assi cum il les uoiet et ausi cum il les repraignet quant tu panseres k'il ueues les ait.</p>
<p n="104"> (Coment chascuns se doit deliantrement encerchier et ne luj jugier.) Ansi te uuarde cusancenosemant selonc lo comandemant de l'apostle. <milestone unit="folio" n="52v"/>et ades torne tes oiz de toz les autres por ceu ke tu poies toi meimes ueoir. Uns mout gentis anstrumanz del cors seroit li oiz s'il luj meimes poit ueoir si cum il uoet les autres choses. Ceu si est otrijet a l'oil dedantrien. mais quant il selonc l'example del deforein est si antanduz antor altruj ki luj meimes met an negligence. si ne puet repairier a luj meimes nes quant il bien lo uolroit. Soies por deu antanduz a ti. car certes tu meimes es grant matiere an toi meimes por cusanceon a auoir. Warde assi tes deforains oiz de ceu k'il <milestone unit="folio" n="53r"/>unt acustumeit a ueoir. et les dedantriens de ceu k'il unt acustumeit ai ameir. car nule chose ne refroidet se ligieremant cum amors. maimant an ceos cuers ki tanre sunt ancor et iouene.</p>
<p n="105"> (De la maniere coment om doit esploitier.) Enhardix toi a la fieie de santir et d'anseure les millors dons. et tu meimes soies a ti samblance d'edifiemant. car autre est ton acelle deforeine. et autre li dedantriene. Ta deforaine acelle est li maisons ou tun airme habitet ensamble tun cors. et li dedantriene est ta consciance. ou deus ki est li uirtujz. de toz tes dedantriens sans. <milestone unit="folio" n="53v"/>doit habiteir ensamble tun esperit. Li us de la deforaine closure est li ansaigne de l'ujs de la dedantriene. car ansi cum li deforaine closure ne lait mie les sanz del cors corre cei et lai. ansi se doient li dedantrien sant restraigne ades an lor dedantrien secret.</p>
<p n="106"> Or aime donkes et ta celle dedantriene. et ta celle deforiene. et a l'une et a l'autre rant ceu k'a lei affiert. Courir te doit li deforaine celle ne mi re-</p>
<pb n="246"/>
<p>ponre. courir te doit por ceu ke tu poies uiure plus seuremant. et ne mie reponre por ceu ke tu poies pechier <milestone unit="folio" n="54r"/> plux receleimant. Tu ne seiz mie o tu noueis hermites ce k'est ke tu doies a tun acelle. se tu ne penses et comant tu doies estre saneiz an lei de tes uices. et comant tu ne doies mies tancier encontre les uices d'altruj. Ne seis assi queil henor tu doies a ta consciance. se tu nen es ancor an lei aperceut et santit la grace del saint esperit. et la doceor de la dedantriene suatisme.</p>
<p n="107"> Done donkes a une chescune de tes acelles sun henor. et tu meimes aquaste assi an lei ta digneteit. Apren an lei estre maistres de ti meimes selonz les lois de la commune institucion. <milestone unit="folio" n="54v"/>apran an lei ta uie a ordineir et tes mours. et toi meimes a iugier et acuseir dedanz toi meimes. ansi nes ke tu souant te tignes a digne de dampnation. nen ne laier an ti nule chose a uangier. Sescet an ti li iustise iugeanz. et dauant lei estapet li consciance colpaule et accusanz lei meimes. Nuns ne t'aimet plux ke tu meimes faiz. ne nuls ne te iugerat ausi plus feolment ke tu meimes feras.</p>
<p n="108"> Al matin de la nujt ke trespesseie est fai a toi meimes une demande ou tu mettes destroitement a raison et totes tes panses et totes tes oeures. <milestone unit="folio" n="55r"/>et si estaulis une reiguleir continance a toi meimes al ior ki apres doit uenir. Et a uespre del ior ki trespasseiz serat. requier de ti meimes raison. et si atorne en ton cuer ancun bien. en kai tu poies panre lo som de la nujt ki sus te uient. Certes nen auerat uuares leu d'anuoesier nule fieie. li cuers ki an teil destroit serat. et an teil cusanceon.</p>
<p n="109"> A une chescune hore done son oeure. selonc la reule de la commune institucion. l'espiriteil a celei cuj tu doies l'espiriteil. la corporeil a celei cuj te doies la corporeil. et ansi paist li esperiz a deu tot ceu k'il li doit. et li <milestone unit="folio" n="55v"/>cors a l'esperit. ke si nule chose en est antrelaieie ou mise an negligence ou remeise a perfaire an sa maniere an son leu et an sun tans. k'ille ne remaignet mies sanz ueniance ou sanz contrepoesement.</p>
<p n="110"> (Des hores de l'orison.) Lo sacrefice del matin et del uespre. et de la meie nujt doit om tres fort uuardeir. fuers celes hores dont li prophete dist an nostre signor. Seix fieies dist il te loai el ior. Li prophete ne dist mie por niant a nostre signor. A matin esterai dauant ti et si uarai. car dons sommes nos assi cum geun ancor des deforaines cusanceons. Et an autre leu dist. <milestone unit="folio" n="56r"/>Mun orisuns soit condujte dauant ti si cum anceans. li esleuemanz de mes mains et li sacrefices uesprins. car dons sommes nos en une maniere desuudiet des deforains anscombremanz.</p>
<pb n="247"/>
<p n="111"> Et an nos uigiles de la nujt quant nos leuons por loeir lo nom nostre signor. descrit il ausi l'ordene de cest los meimes quant il dist. El ior de ma tribulation quis deu per mes mains per nujt dauant luj. et se ne sujx mie deceuz.</p>
<p n="112"> An ces hores meismemant nos doiens nos represanteir dauant deu assi cum face a face. et esuuardeir an la lumiere de son ujsaige. et se doiens <milestone unit="folio" n="56v"/>atroueir a nos de nos meimes tribulation et dolor. et apeleir lo nom nostre signor. Trauillier doiens nostre espirit de ci a tant k'il chaus deuignet et ardanz. et aleir entor la memore de la suauiteit nostre signor. de ci a tant k'ille adocisset an nos cuers.</p>
<p n="113"> et dons doiens ausi faire majmant ceu ke li apostles dist. Ju ai plus chier dist il ke iu die an l'eglise cinc paroles per mon sant. ke dix mile paroles sanz antandemant. Et ceu assi k'il dist aillors. Je loerai deu dist il d'esperit et de cuer. Dons doit li cuers assambleir son frut. c'est <milestone unit="folio" n="57r"/>celes hores ke nos dauant auons nomeies. et an ceu doit aleir ou el repous de la nujt an l'abundance de la beniceon nostre signor. ou releueir por deu a loeir. ansi ke de ceu soient formeies et uiujfijeies totes ses oeures el lous meimes de deu.</p>
<p n="114"> (Encontre lo multipliement des parolles c'om ne doit mies faire en orison.) Por ceu si nen est il mie mistiers ke nos an uailles de la nujt destrujens nostre antandemant an la multitudine de psalmes a dire. ou ke nos espujsiens nostre espirit et estigniens. anz lo doiens tant cum il ancor est sobres tot estignere an pitiet et per sa uoie condure a deu. de ci a tant k'il per <milestone unit="folio" n="57v"/>amor estanduz ancomanst a coure de ci a la fin de l'ueure de deu. et peruenir apres a l'estauleteit de sa feruor. s'il per grant negligence ne l'anterront ou antrelait. per uoluntriule miseire.</p>
<p n="115"> (De la memore de nostre rachatement.) Nuls nen est ausi ki lo sant de Crist ait. ke bien ne saichet cum bone chose soit et cum necessaire et cum couenaule. retraitier antantiulemant a moens en ancune hore del ior. les biens ke nostre sires nos fist an sa paission et an nostre rachatemant. et ansi retraitier ke nos feolment la ramoniens an nostre memoire. et per <milestone unit="folio" n="58r"/>grant doceor nos an deleitiens an nostre consciance. et ceu est espiriteilmant maingier lo cors nostre signor. et boeure son sanc en sa remanbrance. et ceu si comandet il a faire a toz ceos ki an luj croient quant il dist. Ceu faites dist il en ma remanbrance.</p>
<p n="116"> Et certes bien seiuent tuit. cum granz felonie soit fors lo pechiet d'inobediance. de matre en obli la remanbrance de si grant pitiet. car certes mout seroit granz felonie. se iu demain metoie en obli la remenbrance d'un mien amin ke de mi se seroit departiz. et dont il ancune ansaigne de <milestone unit="folio" n="58v"/> sun amor m'aueroit laiet.</p>
<pb n="248"/>
<p n="117"> (Del sacrement et de la uertut del sacrement) Poc i at de ceos ki lo sacremant de ceste sainte et de ceste honoraule remanbrance. poient traitier et celebreir an sun leu. et an sa maniere. et an sun tans. car ceu ne loist faire s'a ceous num a cuj li offices est comandeiz. mais la ueriteit et la uirtujt del sacremant loist a traitier et a receoure an teil maniere cum il comandeit est. c'est per teil affection d'amor et de pitiet cum droiz est an toz les leus ou deus at saignerie a toz ceos a cuj li espiriz de deu dist per seint Piere. Uos estes dist il lignie esleite. roias <milestone unit="folio" n="59r"/>presbiteires. ianz sainte. peules aquasteiz. por ceu ke uos les uirtuz de celuj anunciez ki des tenebres uos at apeleiz en sa meruillose lumiere.</p>
<p n="118"> Tot ansi cum il receoit lo sacremant a sa uie ki dignes an est. ansi lo puet receoure li nondignes a sa mort et a sun iugemant. mais la uirtujt do sacremant ne receoit nuls se cil nun ke dignes an est et couenaules. Et receoure lo sacremant sanz la uirtujt est morz a celuj kel receoit. et receoure la uirtujt nes sanz lo sacremant est uie permenanz a celuj kel receoit.</p>
<p n="119"> Certes apa<milestone unit="folio" n="59v"/>rillieie t'est an ton acelle li uirtuz de cest sacremant totes hores et de nujt et de ior se tu uues. et se tu urajment lo uues. car totes celes fieies ke tes cuers decort feolment et per amor an ceste oeure de pitiet per la remanbrance de celuj ki por ti fut peneiz. se mainius tu sun cors et boes sun sanc. et tant cum tu an luj mains per amor et il an ti per oeures de sainteit et de justice. tant es tu an sun cors et conteiz antre ses manbres.</p>
<p n="120"> (De l'ordeneie leiceon) Apres te doies tenir certainemant a la leiceon et ceu doies faire a certes ho<milestone unit="folio" n="60r"/>res. car les diuerses leiceons et ausi cum per auanture atroueies nen edifient mies anz funt lo cuer nonstaule. et ansi cum om les receoit ligieremant. ansi se departent eles ancor plus ligieremant de la memoire. mais demoreir doit an ens cerz anginz. et assidueimant lo sant trauillier.</p>
<p n="121"> Per teil espirit cum les escritures sunt faites. per teil espirit meimes les couient leire et antandre. car iai nen anterres el sant seint Pol de ci a tant ke tu per l'usaige de bone intencion soies aboureiz de son esperit an sa leiceon et per estude <milestone unit="folio" n="60v"/> d'assidueie meditacion. Ne iai nen antanderes lo sant seint Dauid. de ci a tant ke tu aueres santit et esproueit les douces affections de sa salmodie. Et ansi est de toz les autres. mais teile desseurance cum il at antre amjstiet et osteil. antre l'amor ki est antre compaignuns et lo saluemant c'um fait per auanture. autreteil desseurance si at il en tote escriture entre estude et leiceon.</p>
<p n="122"> Aualleir doit om assi chescun ior el uantre de la memore ancune chose de ceu c'um leist. ke feolment soit matie. et lo parax rameneie contremunt et
<pb n="249"/>
</p>
<p><milestone unit="folio" n="61r"/>rungieie souant. et ceu si doit estre teis chose ke s'acorst a ton proposemant. et dont ton intencions. puist esploitier. et teils chose dont tes cuers soit detenujz ansi ke luj ne loiset panseir ai autre chose.</p>
<p n="123"> (Del frut de la lezon.) Souant doit en la leiceon meimes pusier li cuers ancune affection dont il pujst former ancune orison ke la leiceon antrerumpet. et ke tant ne li soit mie ai ancumbrier per sun antrerumpement. cum ille apermeimes lo restaulisset plus pur a l'antandemant de la leiceon.</p>
<p n="124"> A l'entencion sert li leiceons. et <milestone unit="folio" n="61v"/> se cil ki leist quiert deu en la leiceon. tot ceu k'il leist li tornet a son bien et a son esploit. ansi ke li leiceons anprisonet sun sant et ramoenet an seruitujt tot sun antandemant el seruise de Crist. Et se li sanz de celuj ki leist uat declinant en autre chose. tot a fait trait apres luj. ansi k'il nule chose nen atrueuet si seinte ne si pie ans escritures. k'il per ueine glore. ou per tort sant. ou per mauais antandemant ne la torst a malice ou a uaniteit. En totes les escritures doit estre li crimors nostre signor li ancomancemanz a celuj <milestone unit="folio" n="62r"/>ki leist. ansi ke li intencions del leisant soit an lei tot premiers fundeie. et de lei et per lei soit edifiez et ordeneiz li antandemanz et li sanz de tote la leiceon.</p>
<p n="125"> (Des oyures des mains.) Jai nen auignet ke li cuers s'esloignet ou deparst del tot des espiriteis estudes ens oeures corporeis. anz acustumet ansi k'il ligierement pujst reparier des corporeis as espiriteis. ensi k'il ades soit ahers a ces. nes duns quant il a celes se chainget. car si cum nos la desore disimes. li hom ne fut mie faiz por la fame. mais la fame por l'ome. et les espiriteis choses ne sunt <milestone unit="folio" n="62v"/>mies por les cherneis. mais les cherneis por les espiriteis. De ceos corporeis trauauz parlons nos or ci c'um at an oures c'um fait per les mains.</p>
<p n="126"> car autre trauail sunt de cors ki grant mistier unt. si cum sunt les uailles. les junes. et autre trauail semblant a cez ki nen anscombrent mies les espiriteis anz les ajuent s'on les fait per raison. et per discretion.</p>
<p>(De la discretion c'um doit auoir ens geunes.) Et s'il aujent c'um les facet desmesureimant et sanz discretion ansi ke li espiriteil exercice en soient detriet. ou per ceu ke li esperiz defaillet ou li cors chacet en languor. cil <milestone unit="folio" n="63r"/>ki ensi est tolut at a sun cors la desserte de la bone oeure. a sun espir l'affection. a sun prome l'example. a deu l'onor. sacrileiges est et colpaules a deu de totes ces choses.</p>
<p n="127"> ne mie ke selonc lo sant de l'apostle ne soit couenaule chose an ceu meimes et mout bien droz ke li chies se doillet el seruise de deu ancune fieie. ki en aiere se trauillet souant en la uaniteit del seule tant k'il toz an fut doillanz. Bien est droiz ke li uantres soit a la fieie famillous de ci a ruissemant. ki souant at esteit aiamplis de ci a uomissemant. mais an totes choses doit auoer <milestone unit="folio" n="63v"/>moet et mesure.</p>
<pb n="250"/>
<p>(Coment hom doit afflier la chair et atempreir la cure.) Afflier doit om a la fieie lo cors et ne mie confroissier. car li corporeis trauaus uaut uoeremant a poc. mais tote uoies est propheitaules.</p>
<p n="128"> A poc uaut car la cure de la chair ne doit om mi faire per cuuise. et tote uoie faire la doit om. Faire la doit om atampreimant et a mesure. et assi cum per une espiriteil discipline. ensi c'an sa maniere ou en sa qualiteit. ou en sa quantiteit nen apeiret nule chose ke descouenanz soit.</p>
<p n="129"> Nos doiens courir celes choses k'en nos sunt hontouses de plus grant honor. car celes choses <milestone unit="folio" n="64r"/>c'an nos sunt honestes nen unt mistier de tot ceu. (De l'onesteit c'um doit wardeir en totes choses.) Et ne mie ceu soulement. mais nes tote nostre uie doiens nos ansi atorneir k'ille seinte soit et honeste. ia soit ceu k'ille receleie soit as homes. et tote nostre conuersation ansi aorneir k'ille soit deleitaule as aingeles a rewardeir. is soit ceu k'ille encloses dedanz nos priueies paraiz soit.</p>
<p n="130"> Totes noz choses ce dist li apostles soient faites honestemant. car honesteiz est une chose k'est mout plaisanz et aceptaule as aingeles et amiaule a deu. Por <milestone unit="folio" n="64v"/>ceu meimes comandet li apostles ke les fames aient couers les chies por les aingeles. car molt plaist as aingeles. ke totes uos choses soient faites honestement. ke sanz dote sunt ansamble uos et de ior et de nujt an uos celles. et ke uos uuardent. ke liet sunt de uostre esploit et ke uos ajuent.</p>
<p n="131"> Donkes si uos maingiez ou se uos bouoez. ou se uos faisis ancune autre chose. tot a fait faisis el nom nostre signor. piement. saintement et religiosement.</p>
<p>(Del sobre maingier et coment hom doit maingier.) Se tu mainjus soit aorneie ta taule de sobrieteit. ki per lei est asseiz sobre. et quant tu <milestone unit="folio" n="65r"/>mainjus uuarde ke tu onkes ne mainiuces toz. mais lai ou tes cors prent sa refection. ne mattet onkes tes cuers del tot la seie an negligence. anz ait ades ansamble luj en sa memore ancune chose. ou de la memore de la suauiteit nostre signor. ou des seintes escritures. k'il aillet rumant. et ke lo paisset.</p>
<p n="132"> De la necessiteit meimes te warde k'ille iai ne soit seculeirment aiamplie. mais ansi cum il coujent al seriant de deu. et cum il coujent a moene. Selonc la santeit meimes del cors matist de tant plux ligierement et <milestone unit="folio" n="65v"/> plux salubremant li uitaille ou cors. de tant plus cum om la prent plus honestement et plus ordeneiment.</p>
<p n="133"> Wardeir se doit om donkes an la maniere do maingier et el tans. an la quantiteit del maingier et an la qualiteit. fuir doit om les superfluiteiz et les denatureiz condimenz. En la maniere se doit om uuardeir. ansi ke cil ki mainiut nen espandet mie tot sun cuer sor sum maingier. el tans. k'il ne mainiucet anz hore. en la qualiteit. c'est k'il de teil uitaille uset cum li communiteiz des
<pb n="251"/>
freires at. nen autres delices ne facet apparil <milestone unit="folio" n="66r"/> lier. si teil anfarmeteit nen at dons ke soit apparanz a toz.</p>
<p n="134"> Certes asseiz est et bien puet soffeire ke nos uitailles soient mainiaules. c'est teiles c'um en puist maingier. et ne mies encuuaules. ou deleitaules. car asseiz soffeist a nostre cuujse ses malices. Et cum ce soit k'il apoenes ou an nule maniere. ne puist trespesseir a la fin de la necessiteit k'il aamplir couient. se per mei la uoie nun d'ancun deleit queis k'il soit. s'il encomancet a receoure les enflammemenz de ceos ki encontre luj ont receut permenant bataille. en grant <milestone unit="folio" n="66v"/>peril chiet li consciance car duj sunt ancontre un.</p>
<p n="135"> (Coment om doit atempreir lo dormir.) Ceu meimes ke nos dit auons del maingier. disons nos del dormir. Warde te por deu tant cum tu pues. ke tu onkes ne dormes toz. ansi ke tes sommes soit li repous de tes lasseies manbres et ne mie li sepulture de ton forchauchiet cors. k'il soit li recreations de ton cors. et ne mies li estignemenz de ton esperit. Une chose est li sommes ke mout fait a doteir. et k'en grant partie est semblanz a yuroigne. car tant cum a dat de continueil esploit affiert. nul tans de tote nostre uie nen est si perduz. cum <milestone unit="folio" n="67r"/> cil est ki atorneiz est al dormir. fors les uices ancor. encontre les queis nule uirtuz ne restet an celuj ki dort. maismement quant li raisons dort ansamble lo cors.</p>
<p n="136"> Donkes quant tu doies aleir dormir. porte ades ansamble ti en ta memoire ou an ta panse ancune chose an cai tu andormes paisiulement. et ke te deleicet nes a la fieie a songier. et c'ansi te receouet quant tu t'esuailleras. k'ele te restaulisset en estaige de sainte antancion. Ansi serat a ti anlumineie li nujz si cum li iors. et li nujz iert tes anluminemenz an tes delices. Se tu <milestone unit="folio" n="67v"/>ansi faiz. dons andormiras paisiulemant. et an paix te reposeras. ligierement enuailleras. et ligiers et esperiz seras. quant tu seras leueiz. de reparier a ceu dont tu ne fuz mie toz departiz.</p>
<p n="137"> Apres l'atampreit maingier. et apres lo sobre sant. ujent ausi li atampreiz sommes et li sobres. mais cil sommes ki cherneis est et bestiaus. et assi cum noiez en obliement doit estre mout encontre cuer a toz ceos ki deu aiment. Cil sommes est boens dont om puet ligierement apres ceu c'um at couenaulement reposeit. traire <milestone unit="folio" n="68r"/>les sanz et del cors et del cuer. et ausi cum les serianz de la maison enuaillier. et retramatre as oeures ke necessaires sunt a l'esperit. Teil maniere de somme ne doit om mie refuseir en sa maniere. et quant tans et leus an est. car ansi cum li saiges prodom se contient en sa maisun.</p>
<p n="138"> ansi se doit contenir an sun acelle et an sa consciance li saiges cuers. ki deu aimet.</p>
<pb n="252"/>
<p> (Comme li cuers doit gouerneir les sens deforains et les dedantriens) Doignet se uuarde k'il en sa maison nen ait si cum Salemons dist fame rankenose. c'est k'il sa chair ne nurisset ansi k'ille soit regetanz et anuoesieie. anz la <milestone unit="folio" n="68v"/>restraignet ansi k'ille soit sobre et bien andoctrineie. et apparillieie a l'obediance et a trauail. et se soit anstruite de totes parz. k'ille saichet soffrir faim et solleteit. et planteit et besoigne. Ait ausi ses deforains sans si cum serianz. ne mie si cum condujsors. et les dedantriens ait sobres. et plains de uirtujt. Ensi ke diroie ie plus ordineie et disciplineie sa maison. ou la masnieie de ses panses. k'il diet a cistuj uai et si aillet. et a l'autre ujen et si ujgnet. et a son seriant c'est a son cors fai ceu et sel facet sanz contredit.</p>
<p n="139"> Molt <milestone unit="folio" n="69r"/>bien puet om croire et comandeir a luj meimes celuj an sun acelle. ki ansi gouernet et ordenet luj meimes en sa consciance. mais ceste chose apartient a perfeite iant ou a ceos ki iai esploiten perfeitement. cuj nos por ceu auons a nouices mise dauant et as encomenceans. k'il saichent ce k'est ke lor faut. et aniosc'ai ou il doient estandre l'ancomancement de lor estude.</p>
<p n="140"> Mais ceu saichiez ke quant nos traitons del chernal ou de l'animal sant. et de la resnaule sciance. et de l'espiriteil sapiance. ke nos descrjuons un home an cuj om <milestone unit="folio" n="69v"/>puet atroueir totes ces choses en diuers tans. selonc les diuers esploiz. et selonc les assomemanz des esploiz et les affections des l'intancion. et si descriuons ausi trois manieres de iant. une chescune maniere selonc la proprieteit de ces estaiges ki an acelles ujuent en la profession de la religion.</p>
<p n="141"> (C'om ne doit a neluj defendre lo bien) Et ceu samblet ke li digniteiz de la celle. et de la sainte soliteit. nen apartignet s'aus perfeiz nun. a cuj li fors ujande affiert si cum dist li apostles. et ki per longe acustumance unt sanz bien auseiz. et bien trauilliez en la discretion de bien. et de mal. car ancor sem<milestone unit="folio" n="70r"/>blet il ke li rationeis i facet a soffrir coment ke soit. de l'animal ki nen aperceoit mie les choses de deu. ne croit om mie k'il an nule maniere i facet a soffrir.</p>
<p n="142"> Mais an ceste chose me uient dauant sainz Pieres li apostles ke dist d'une iant. S'il unt receut dist il lo seint esperit si cum nos auons. ki sujs iu ke iu nostre signor lor deffande? Li sainz esperiz est bone uolunteiz. ne sanz grant dotance de cuer ne doit an mie deffandre l'estaige de religion cum hauz et cum forz k'il soit. a celuj cuj li bone uolanteiz del saint esperit tesmoignet k'il an luj ha<milestone unit="folio" n="70v"/>bitet et kel trait.</p>
<p n="143"> De dous manjeres de iant tote uoies doit estre perfaite li habitacions des acelles. ou de simple iant cuj om uoet estre feruanz et esperiz de sant et
<pb n="253"/>
de uolunteit. por anseure lo sauoer religious. ou de ceos ki saige sunt. et cuj om uoet certeinement anseure l'example de la seinte et de la religiose simpleciteit. Mais li soz orgoiz ou li orguillose sottie. cille soit ades esloignieie des tabernacles des iustes. Toz orgoiz est soz ia soit ceu ke tote sutie ne soit mie orgujllose. car sutie sanz orgoil est a la fieie simpleciteiz. ki per auen<milestone unit="folio" n="71r"/>ture est ligiere por apanre. ancor soit ceu k'ele soit nunsaicheanz. et s'il est ansi c'um ne la pujst ansignier. si est tost per auanture trataule.</p>
<p n="144"> Assi cum propre citeiz de refuge est a la simpleciteit li commune uie de religion. s'ille teile nen est dons k'ille ne se uoillet humilier. ou si bestiaus k'ille ne pujst estre gouerneie ne tratieie. La bone uolunteit tote uoies cum simple et cum nonsciantre k'ele soit ne doit om mies deuuerpir. anz la doit om per saint consoil trametre a la uie actiue. et laboriose. mais l'orguillose doit om chacier an uoie et deuujrpir a lei mei<milestone unit="folio" n="71v"/>mes cum saige k'ille soit ne cum uoeisouse. Quant om receoit ancun orguillous an religion. tot lo primier ior k'il i comancet a habiteir. ancomancet lois a doneir et comandemanz. et cil ki trop soz est ne puet apanre ceos comandemanz k'il i atrueuet.</p>
<p n="145"> Donkes per mout grant cusanceun et per mout grant sant. se doit anwarde doneir queis cil soit cuj om receoit por habiteir ansamble luj. car cil ki habitet ansamble luj meimes. nen at ansamble luj se luj meimes nun. teil cum il meimes est. Mais li mals om. nen habitet onkes seuremant <milestone unit="folio" n="72r"/>ansamble luj. car il habitet ansamble un mal home. et nuls ne li fait plus grant greuance. k'il meimes fait a luj meimes. car ceos ke forsenneit sunt suet om wardeir. ne nes lait an mies per ous por ceu k'il malement nen usaissent de lor soliteit.</p>
<p n="146"> Receoure doit om dons a l'abitaciun des celles ceos ki animal sunt. et humle et poure d'esperit. mais por ceu k'il racioneil deuignent et espiriteil. ne mie por ceu ke cil ki iai sunt peruenujt a teil estaige retorcent aiere. et se deuignent anjmal. Receouet les om per grant chariteit. et ses porst om per grant paci<milestone unit="folio" n="72v"/>ance. mais bien se doignent warde cil ki pitiet en unt d'ous. k'il ne se conforment a ous. ne k'il ansi ne quierent lor esploit k'il les couignet por ous uenir a defaillement de la rigor ke proposeie est an la religion.</p>
<p n="147"> De ceu est iai uenue une male costume entre nos. ke nos d'altruj auoer faisons unes acelles de grant costange et de grant cuuise. de tant cum nos lo pouns faire sanz nostre hunte. La seinte rusticiteit cuj li hautismes at creeit si cum dist Salemons auons gitiet an uoie. et si edifions a nos ausi cum unes religioses <milestone unit="folio" n="73r"/>honesteiz d'abitacles. en kai nos nos summes se malement assi cum per compaission abaissiet. selonc ceos ki animal sunt. ke nos tujt a bien pres summes deuenut animal an ceste chose.</p>
<pb n="254"/>
<p n="148"> Osteit auons ansus de nos et de nos acelles la forme de poureteit. et la biauteit de la seinte simpleciteit. ki est li uraie biauteiz de la maisun de deu. ke de nos anciens peires nos estoit remeise per heritaige. et des almones de la poure iant faisons faire per les millors ouriers c'um puet troueir unes acelles ; ke chescune costet bien cent sous. lo cuujse de nos oiz <milestone unit="folio" n="73v"/> et ke ne sunt mies tant celles d'ermitaige. cum chambres por especes a metre.</p>
<p n="149"> Oste chier sire lo reproiche et lo blasme de cent solz des acelles de ta poure iant. Por cai n'est ille anceos de cent deniers ou de nul? Ou por kai nen edifient a ous celles tot anpardons li fil de grace? Enswardeiz por deu ceu k'est ke nostre sires respondit a Moisen quant il perfaisiuet lo tabernacle. Warde dist il ke tu tot a fait faces selonc l'examplaire ki mostreiz te fut an la montaigne.</p>
<p n="150"> Nen est mie couenaule chose ke li home del seule facent lo tabernacle <milestone unit="folio" n="74r"/> de deu ou il est ansamble les homes. Il meimes les facent. c'est cil cuj om mostret en la hautace de cuer l'examplaire de la uraie beteit de la maison de deu. ou cil a cuj li cusanceons de lor dedantriens sanz mostret lo despeit et la negligence de totes les choses deforeines. Cist afacent a ous et edifient la forme de pouerteit. et la biauteit de la seinte simpleciteit. et de l'umle atamprance ke lor seint peire orent cei en aier. car ceu ne lor ferat ne nen atornerat se bien nuls ouriers tant soit uojsous nen angignous. cum lor negligence meimes.</p>
<p n="151"> Nen edi<milestone unit="folio" n="74v"/>fions donkes mie por deu maisons por habiteir en la peregrination de cest seule. et an ceste chiuelerie ke nos menons sor terre. mais tabernacles por deuuerpir si cum cil ki tost doient estre appeleit de cest exil et trespasseir el pais. si cum cil ki tost doiens trespasseir a nostre citeit. et an la maison de nostre permanance. Certes nos sommes an ost. et an estrainge leu monuns nostre chiuelerie et nostre trauail. legiere chose est tot ceu ke natureis chose est. Nen est dons ligiere chose a solitaire et soffeisanz a la nature et couenaule a la consciance k'il meimes <milestone unit="folio" n="75r"/>texet a sun ves sun acelle de uerges. et plastrisset de brau. et cueuret de queil chose ke soit. et ansi habicet dedanz tres honestemant. Et por deu ke doit il plus requerre?</p>
<p n="152"> Certes ie uos duj chier freire et si m'en croiz. et ce donst deus ke iai n'anujgniez a l'esprueue. ke cez biauteiz et ces deforaines honesteiz ke nos alons edifiant. hunjssent tost lo cuer. et desracinent de sun boen proposemant. et s'il auient souant c'um estignet lor deleit per usaige. et si ancune gent sunt ki de teis manieres d'edifices usent assi cum il nen usant mies. tote uoies sormuntet <milestone unit="folio" n="75v"/>om meuz teils manieres d'affections per despeitemant. c'um ne faist per us.</p>
<pb n="255"/>
<p n="153"> forment sunt assi a grant ajue a nos dedantriens biens. nos deforainneteiz. quant ales selonc la samblance do cuer sunt affaitieies. et ordeneies. et quant ales respondent a nostre boen proposement. car li poures semblanz refreinet an mainte iant lo cuujse. et an mainte iant trait la consciance a l'amor de poureteit.</p>
<p n="154"> Mais nes plux couenaule chose est asseiz au cuer ki antanduz est anz dedantriens biens et mjez li siet quant totes ses deforeines choses sunt ausi cum per une <milestone unit="folio" n="76r"/>negligence sanz agencemant per kai om aperceouet ke cil ki an cele maison abitet. ait souant aillors sa conuersation. et per cai li seinte intencions anuncet k'ille d'autre chose est ansonieie. ansi k'il a la bone consciance fait estre ueritaulement douz et amiaules les dedantriens biens a cuj ille renuncet la uiteit de totes les deforaines choses.</p>
<p n="155"> Remaignent por deu chier freire les acelles si cum ales faites sunt. et se ne craisset mies lor nombres. et se soient an leu d'anfermeries a ceos freires ki ancor sunt animal et anfarm. de ci a tant k'il respasseit soient. c'est <milestone unit="folio" n="76v"/> de ci a tant k'il ancomencerunt a desireir ne mies les anfarmeries des malades. mais les tabernacles de ceos ki se combatent ans eissieres. et an l'ost nostre signor. Remaignent assi por doneir example a ceos ki apres uos uenrunt. c'est ke uos teiles acelles austes et si les despeitestes.</p>
<p n="156"> Mais uos ki espiriteil estes edifiez a uos si cum uos ancomanciet auoez bordeletes ou uos puiez habiteir si cum Hebrien. c'est si cum trespassant. et si cum cil ki nen auoez mies ci manant citeit. anz quaroiz celei ki est a auenir. Nostre ancien <milestone unit="folio" n="77r"/>peire habitairent an bordeletes. quant il habitejuent an la terre de promission. assi cum an une estrainge terre ansamble ceos ki estoient oir si cum de la promesse nostre signor. et ki attandoient la citeit ki fundemanz at dont deus est creeires et maistres esuuardent a lonz. et saluant les promesses k'il ancor nen auojent mies receues. et regihant k'il hoste estoient. et pelerin sor terre. Cil ki ceu dient mostrent bien k'il mjllor pais quierent ke cist ne soit. c'est lo celestien.</p>
<p n="157"> Por ceu anseuyuent nostre seint peire an Egipte et an Thebes tres ardanment l'estaige <milestone unit="folio" n="77v"/>de ceste sainte uje. ujuant an soliteit. en granz angusteiz. et an granz afflictions. de cuj li mundes nen estoit mi dignes. Il meimes faisiuent lor acelles. dont il pussent estre soulement couert et enclos. et defandujt del uant et de la ploge. Lai si demoreiuent tujt plain des delices de l'ermitaine pouerteit. ansi k'il beseignous anrichiuent mainte iant.</p>
<p n="158"> Ju ne sap coment ies poie plus dignement apeleir. ou homes celestiens. ou aingeles terrestres. il estoient ujuant an terre. mais lor conuersations estoit
<pb n="256"/>
an ciel. il laborejuent de lor mains et si <milestone unit="folio" n="78r"/> paissiuent de lor labor les poures. lai meimes ou il estoient tujt famillous. il nurjuent les anfarz et les anchartreis des citeiz de la wastine de l'ermitaige. et se sostenujuent ceos ki estoient an queil necessiteit ke fust. ujuant de la labor de lor mains. et habitant an la labor de lor mains.</p>
<p n="159"> Et ke dirons nos de ceu nos chaitif ke ne sommes mie soulement animal. mais nes bestes terrienes ahers a la terre. et ki per les sanz de nostre chair. uiuons el sant de la chair beant ades a altruj mains ?</p>
<p n="160"> Mais an ceu meimes nos confortet aikes cil ki por nos deujnt poures quant <milestone unit="folio" n="78v"/> il riches estoit. car il meimes ki lo comandemant donet de la uoluntriue poureteit. nos dignat an luj meimes mostreir la forme de cele pouerteit meimes. Por ceu ke li poure de l'ewangeile sachent ceu k'est k'il faire doient. se uout il meimes estre pauz per les feous. et plusors fieies ne refuset mies a receoure celes choses ke necessaires sunt a sostenement de la uje. de ceos meimes ki nonfeol estoient. mais ceu faisiuet il por ceu k'il les feist feols.</p>
<p n="161"> Li liures meimes des faiz des apostles et sainz Pols meimes mostret asseiz auuertement an ses epistles per cum grant <milestone unit="folio" n="79r"/> cusanceun et per cum grant pitiet. li saint apostle proueoient ke cil saint poure fujssent sostenujt. per les autres feols ki an la premiere eglise auoient por Crist bonement soffert la rapine de lor biens. ou ki selonc lo comandemant de la profession auoient tot a fait deuujrpit ou uandujt. et faites totes lor choses communes a lor feols freires.</p>
<p n="162"> Et si ceste chose est otrieie plus franchemant a ceos ki anuncent l'euuangeile. si cum nostre sires meimes lo comandet et l'ordinet. tote uoie ne desnoiet om mie assi per l'auctoriteit des apostles ceu meimes a ceos ki ujuent selonc l'euan<milestone unit="folio" n="79v"/>geile. si cum om ne fist a ceos seinz poures ki dons estoient an Iherusalem. ki por ceu sunt appeleit poure. car il en la profession de seinteit et de commune uie auoient cest nom doneit. et si auoient ous meimes apourit de lor plaine uolunteit.</p>
<p n="163"> Mais ke dirons nos de ceu ke li apostles dist per si tres fiere auctoriteit a une iant ke cil ki ne laboreiuet ne maingest mie? De queil iant il diet ceu. mostret il bien auuertement an ceu k'il apres dist. Nos auons dist il oit dire c'une iant sunt antre uos ki anoios sunt. ki nule oeure ne funt. anz se contienent curi<milestone unit="folio" n="80r"/>osement. A ceos ki teil sunt anonceons nos et conjurons an nostre signor Ihesu Crist. k'il an silance facent lor oeure. et mainjucent lor pain. Lo lor pain mainjucent. c'est k'il per lo trauail et lor poene auerunt aquasteit. Et por ceu c'um ne cudest k'il uolust c'um aust ceos a despeit. et c'um les degetest
<pb n="257"/>
ki ansi estoient curious et anoious. et oisous per negligence. et ki tote uoies portejuent sor ous lo nom nostre signor. si dist il apermeimes apres. Mais uos chier freire uuardeiz ke uos ne defailliez del bien ke uos faites en nostre signour Ihesu Crist. Assi cum il lor defist. Et <milestone unit="folio" n="80v"/>se cil permainent an lor negligence. uos tote uoie ne defailliz mie an ous a sostenir de uostre bienfait.</p>
<p n="164"> Comant est ceu k'il la dauant manescet se fieremant ke cil ki laboreir ne uuelent ne mainiucent mie. et apres se mostret si benigne et si pi a ceos ki laboreir ne pueient. mais nes a ceos ki ne tant ne quant ne funt d'oeure? De ceu si pouns nos dire selonc l'ordene de cez paroles meimes. nen ne tant ne quant ne se descorderat de ueriteit. k'il cele fiere manesce fist a ceos ki poient laboreir et ki ne uoloient. et ceste indulgence a ceos. ki ne po<milestone unit="folio" n="81r"/>oient et ki uoloient. Et quant il a cez anuncet et coniuret an nostre signor Ihesu Crist k'il an silance mainiucent lo lor pain. si mostret il bien k'il lo pain ne mainjucent mie s'il lor nel funt de tant cum il pueient oureir a tesmoignaige de deu et de lor consciance.</p>
<p n="165"> Mercit chier sire mercit. nos nos escusons et se nos fignons. mais nuns nen est ki se pujst reponre dauant la lumiere de ta ueriteit. ki ansi cum ille anluminet ceos ki a lei se tornent. fiert ausi ceos ki de lei se tornent. Nostre os nen est mie ausi reponuz dauant ti cuj tu es fait el <milestone unit="folio" n="81v"/>secret des homes. mais nos meimes lo receluns a nos. car apoenes est nuls ki esprueuet son poir an celes choses c'a ti apartienent. mais molt i at de ceos ki tres apparillieimant funt lor pooir an celes choses ki sunt selonc la char. ou selonc lo munde. tote celes fieies ke paors les anmuet a ceu ou ke cuujses les i trait. Mais ancor deceujens nos chier sire la nonsaicheant iant. ne nos soffrir mie ke nos deceujens nos meimes. per ceu ke nos te uoilliens assi cum deceoure. Nos ne laboruns mie ou per ceu ke nos ne pouns. ou per ceu k'il nos samblet ke nos ne <milestone unit="folio" n="82r"/>poiens. ou nos ansi nos atornuns per l'acostumance de nostre oiseuje. et de nos delices ke nos ne pouns.</p>
<p n="166"> Abaissons nos donkes ades et se nos humilions. et ploruns dauant ti ki creeiz nos as. et ke ceu meimes as fait an nos per ton receleit iujse por nostre pichiet auuert. ke nos ceu ne poiens faire per ceu ke nos mout nel uoluns mie. ou ke nos nel poiens or mi faire quant nos uorriens per ceu ke nos nel uolumes quant nos lo pujssiens. Usons a moens selonc la poene de nostre peire Adam de nostre pain an la suor de nostre cuer. se nos useir nen <milestone unit="folio" n="82v"/>pouns an la suor de nostre ujs. usuns an a moens et se nos an repaissons an larmes de dolour. se nos repaissere ne nos an puns an la suor de la labor. ansi ke lo damaige de nostre profession. retorst li pitiez et li humle deuotions de la consciance.</p>
<pb n="258"/>
<p>Soient a nos noz larmes pains et de ior et de nujt. tant cum om dist a nostre airme ou est tes deus. c'est tant cum ille est esloignieie de deu son signor et de la lumiere de sun ujaire.</p>
<p n="167"> Une chose uoerement est necessaire. mais nos an queil ordene serons nos conteit ki an cele uniteit ne sommes <milestone unit="folio" n="83r"/>estaulement fichiet. ne d'autrepart ne nos trauillons mie anz autres choses? Hay cor denest or deus ke nos ansamble celuj fussiens de cuj li apostles dist. A celuj ki croit an celuj ki lo felon iustefiet sa foez li serat conteie an leu de iustise. selonc lo proposement de la grace de deu. Et ansamble cele pecherise assi a cuj maint pechiet furent pardoneit por ceu k'il amet mout. Et certes bienaurous lo cuer ki per cent iugemant porat estre iustefiez en aier deu. c'est per lo iugemant de ceos ki aiment lo nom nostre signor. ansi k'il tote la iustise des oeures et la <milestone unit="folio" n="83v"/>fiance des merites mattet ausi cum en obli et se soit an ceu soulement iustifiez k'il amat molt. Certes chier sire an ceu c'um t'aimet est ton amors meimes tres granz rewardonemenz al cuer ki t'aimet et apres lj uje permenanz.</p>
<p n="168"> Ensi faisons por deu chier freire ne nos escusons mie anz nos accusons et si regehissons nos pechiez et si reconissons la pouerteit de nostre consciance dauant deu. nos ki dauant les homes auons affluueit l'umbre d'une grant renommeie. et assi cum la semblance d'une grant perfection. ansi ke nos ne nos departiens mie del tot de la ueriteit. et li ueriteiz <milestone unit="folio" n="84r"/>nos deliuerret.</p>
<p n="169"> Ansignier doit om ancor l'animal encomanceant et lo nouel chiuelier de Crist comant il doit approchier a deu. por ceu ke deus approchet a luj. car ansi lo semont li prophete. Approchiez dist il a deu et il approcheret a uos. car om ne doit mie soulement faire l'ome et formeir anz lo doit om assi uiujfieir. Premiers formet deus l'ome et apres anspiret en sa faceon espirement de uje. ensi ke li hom fut faiz an airme ujuant.</p>
<p>(Cil quj nen aimet ne ujt mies.) Li formesons de l'ome est li doctrine et li instructions des mours et sa uje est li amors de deu.</p>
<p n="170"> Cest <milestone unit="folio" n="84v"/>home conceoit li foez. li esperance l'anfantet. et il meimes se formet et uiujfiet. car quant li amors de deu ou li amors ki deus est et li sainz esperiz se donet a l'amor de l'ome. se trait et anlescet li amors de deu lo cuer de l'ome a lei. ansi ke deus amanz luj meimes. de l'ome fait et de son esperit et de son amor une chose ansamble luj. Tot ansi cum li cors nen at dont il ujuet se de son esperit nun. ansi ne ujt mies li affections de l'ome c'est li amors. c'est nen aimet mie deu se del saint espirit nun.</p>
<p n="171"> L'amor de deu alaitet li leiceons an l'ome. ki angenuje est per la <milestone unit="folio" n="85r"/>grace. li meditacions la paist. li orisuns la confortet et anluminet. Mais les
<pb n="259"/>
deforaines oeures de nostre rachetor et li examples d'umiliteit ki an ales est. et li atraiemanz de chariteit et li affections de pitiet. totes ces choses se sunt meillors et plus seures por leire. et por retraitier a celuj ki ancor est noueis hom an Crist. por anmueure ses dedantrienes affections. et celes choses des seintes escritures et des traitiez des seinz peires c'a moraliteit apartienent. et ke legieres sunt.</p>
<p n="172"> Les passions des seinz lor doit om matre dauant et lor oeures. ou il <milestone unit="folio" n="85v"/> ne couignet mie mout trauillier. a l'antandemant. et ou ancune chose lor uignet ades dauant ke lo cuer del nouice anmucet a l'amor de deu et a despeit de luj meimes. Les autres istoires deleitent uoerement quant om les leist. mais ales nen edifient mies anz anueliment anceos lo cuer. et au tans de l'orison ou de l'espiriteil meditacion funt fors bujllir de la memore celes choses ke prophetaules ne sunt mies. ou ke nujsaules sunt. car teis cum li leiceons est teis suet estre li meditacions apres. Li leiceons des gries escritures trauaillet lo cuer ki ancor est <milestone unit="folio" n="86r"/>tanres nen no repaist mie. ainz briset an luj l'antancion. et si oscuret son angign et son sant.</p>
<p n="173"> Apanre li doit an assi lo cuer a leueir contremunt an sun orison. et espiriteilment oreir. k'il des corporeis choses et des corporeis ymagenes se deparcet tant cum il puet quant il a deu panset. Semonre li doit om k'il per si grant purteit de cuer cum il onkes puet soit antanduz a celuj a cuj il offret lo sacrefice de son orison. et k'il luj meimes eswarst et antandet queis chose soit ceu k'il offret. car de tant cum il uoet et antant plus celuj a cuj il offert. de tant lo desiret il plus. <milestone unit="folio" n="86v"/> et de tant cum il plus lo desiret. de tant li assauoret plux ceu meimes qu'il offert. se ceu est digne chose de deu. et an ceu li est mout bien.</p>
<p n="174"> A teil home si cum nos dit auons est mieldre chose et plux seure en son orison ou an sa meditacion matre dauant les oiz de son cuer l'imagene de l'umaniteit nostre signor. de sa natiuiteit de sa paission. et de sa resurrection. por ceu ke li anfarz cuers ki ne seit panseir se cors nun et choses corporeis. ait ancune chose selonc sa maniere a kai son affections s'aherdet per un eswart de pitiet. car li hom ke uisitet sa semblance si cum om <milestone unit="folio" n="87r"/> leist an Iob an la forme de nostre rachetour ne pechet mies. cest quant il l'eswart de son intencion geteret an luj. Ne se deparst mies del tot de la ueriteit an ceu k'il an deu panset l'umaine forme. et an ceu k'il per foet ne depart mie deu de l'ome. apraignet k'il ancune fieie pujst conpanre deu an l'ome.</p>
<p n="175"> An ceste chose suelt estre as poures d'esperit et as simples fiz de deu a premiers de tant li affections plus douce. de tant cum ille est plus prochiene
<pb n="260"/>
a l'umaine nature. Mais apres quant li foez trespasset en affection. ansi k'il an mei lor cuer anbracent per un <milestone unit="folio" n="87v"/>anbrescement de douce amor. Ihesu Crist tot home por l'ome k'il receut. et tot deu por deu receuant. se l'ancomancent iai a conostre ne mies iai selonc la chair. iai soit ceu k'il ancor ne poient mie plainemant panseir de luj selonc ceu k'il deus est. mais ansi lo seintefient tote uoies an lor cuers ke mout lor est a grant deleit quant il offrir li pueient lor desiers les queis lor lejures ont deujseit. c'est obsecrations. orisons. postulations. couenaules selonc lo tans. et selonc la necessiteit.</p>
			  <p n="176"> Il i at de teiles orisons. ke bries sunt et simples. si cum li uolunteiz de celuj ki <milestone unit="folio" n="88r"/> oret ou li necessiteiz les formet selonc l'ockeison ki auenue li est. Les autres sunt prolixes et resnaules si cum an l'ancerchemant de ueriteit. demandanz. requaranz. et hurtanz. de ci a tant k'ales praignent. et atrocent. et k'aouert lor soit. les autres sunt ardanz et espiriteis. et ausi cum plaines de grace en l'affection del cuer ki ansi si deleitet. et an la ioie de la graice ki lo cuer anluminet.</p>
<p n="177"> et ceu sunt cez orisons. cuj li apostles deuiset per autre ordene. obsecrations. orisons postulations. et randemant de graces. Postulations cuj nos premiers misimes auant est por conseure an<milestone unit="folio" n="88v"/>cunes temporeis choses ke necessaires sunt a ceste uje. et ancor loet deus la bone uolunteit del cuer an ceste orison. se ne fait il tote uoies se ceu nun ke miez li samblet. Ceste orisuns est cele de cuj li psalmistes dist. car mun orisuns est ancor an lor plaisirs. Ceste orisun pueient ausi auoer tote li male iant. car ille est commune a toz. mais as fiz de cest seule apartient maismement desireir la tranquilliteit de la paix. la saniteit des cors. la tamprance de l'aire. et les autres choses ke mistier ont a la necessiteit de ceste uje. et a deleit de ceos ki malement <milestone unit="folio" n="89r"/>an usent. Et tote uoies cil ki feolment demanden cez choses matent an ceu ades lor uolunteit desoz la uolunteit de deu ia soit ceu k'il nes demandent se por lor necessiteit nun.</p>
<p n="178"> Obsecrations est uns destroiz anchaus de cuer a deu ans espiriteis exercices ou cil ki i mat son antante nen atrueuet se dolor nun. dauant ceu k'il ait santit lo soucors de la grace.</p>
<p n="179"> Oreisons est affections de cuer aherdanz a deu. et uns priueiz arasnemanz et uns pis. et uns estaiges de cuer anlumineit por panre deleit an deu tant cum li loist.</p>
<p n="180"> Mais rande<milestone unit="folio" n="89v"/>manz de graces est. intencions de bone uolunteit an l'antandemant et an la conissance de la grace de deu decorranz an deu sanz defaillemant et sanz reflochemant ancor soit ceu ke li affections dedantriene.</p>
<pb n="261"/>
<p>ou li oeure deforeine soit ancune fieie atteujeie ou defaillie. Ceste est cele uolanteiz dont li apostles dist. Li uoloirs est ades an mi. mais perfaire lo bien nen atros iu mies. Ausi cum s'il diet. Ades est uoerement an mi li bone uolunteiz. mais a la fieie geist. c'est a la fieie ne se puet aidier. et ie uoil perfaire lo bien et se ne l'atroiz mie. Ceste <milestone unit="folio" n="90r"/>est li chariteiz ke ne defaut onkes.</p>
<p n="181"> ceste est li orisons sanz antrelaissemant. ou li randemanz de graces dont li apostles dist. Sanz antrelaissemant oreiz et graces randoiz ades. car c'est une niant defaillanz bonteiz de cuer. et de cuer bien andoctrineit. et anz fiz de deu une samblance a deu lo peire de bonteit. oranz ades por toz et an totes choses randanz graces recorranc ades ou an orisun ou an randemanz de graces en deu en tantes manieres cum li pie affections atrueuet an ceu ockesons ou matieres. ou an ses necessiteiz ou en ses solez ou nes assi ans <milestone unit="folio" n="90v"/>compassions. ou ans esioimanz del prosme. Ceste orisons est ades tote an randemanz de graices. et cil ki ansi est. est ades an la ioie de l'esperit.</p>
<p n="182"> Ens postulations doit om piemant et feolment oreir. et ne mies molt per grant desier. car nostre peires de ciel seit miez ke nos ceu k'est ke mistier nos at an ces choses temporeis.</p>
<p n="183"> Mais ans obsecrations doit estre li anchaus del cuer an tote humiliteit tote uoie et an tote paciance. car ales nen aportent frujt s'an paciance nun. Plujsors fieies auient ki li ciels deujent ausi cum d'arain. et li <milestone unit="folio" n="91r"/> terre assi cum de fer al cuer ki an teil maniere est destroiz. quant li graice nel soscort mi isnelemant. et quant li durace del cuer ki dewerpie est a lei meimes. ne sant mies l'ajue de deu selonc sa uolunteit. se cudet li cuers ki destroiz est c'um li desneicet tot ceu c'um li uat atarzant. Et quant il sospiret et angemist si cum cele fame cananeue de ceu k'en lo trespasset ansi et despeitet. si panset c'um li reprueuet et contet ausi cum an ordeit de chien les pichiez k'il faiz at en aiere.</p>
<p n="184"> Cil ki demandet nen atrueuet onkes sanz trauail ceu k'il demandet. ne cil ki quiert <milestone unit="folio" n="91v"/> nen atrueuet onkes sanz trauail ceu k'il quiert. nen a celuj ki batet a l'ujx nen aueuret om mies ligieremant. et tote uoies atrueuet a la fieie li cuers quant il tant at enchauciet et trauilliet. lo solaz et la suauiteit d'orison.</p>
<p n="185"> Et plusors fieies auient ke li cuers nen atrueuet mies cele pure affection et cele douce suauiteit d'orison. anz atrueuet ille lo cuer quant li grace lo dauancet lai ou li cuers est assi cum obliez k'il ne demandet nen ne quiert ne ne hurtet. et dons receoit om assi cum lo serf a la taule des fiz. quant om rauist lo cuer ki ancor est noues <milestone unit="folio" n="92r"/>et ancomenceanz an cele suauiteit et an cele affection d'orison cuj om suet randre a perfeiz por loier de sainteit. Ceu si auient ou por ceu ke lo negleios cuer ne loiset estre nonsaicheant de nule
<pb n="262"/>
negligence k'il facet por l'acraissemant de son iujse. ou por ceu ke cil atraimanz anspraignet an luj l'amor de chariteit. ke de son greit s'offret a luj.</p>
<p n="186"> Mais chaitis li plusor sunt an ceu deceut ki cudent iai estre fil quant om les paist del pain des fiz. et per ceu k'il defaillent de ceu dont il esploitier doueroient. si auanissent il per la grace meimes k'es uisitet de lor consciance. quant <milestone unit="folio" n="92v"/>il ancune chose cujdent estre cum il uns nianz soient. ansi k'il des biens nostre signor nen amandent mies. anz an endurissent. si cum cil de cui li psalmistes dist. Li anemin dist il nostre signor li mantirent. et lor tans serat an seules. Il les repaut de la graisse del frumant. et del miez de la piere les sollet. car a la fieie repaist nostre sires les sers de la substance de la plus preciouse graice. por ceu k'il desiressent k'il pujssent estre fil. mais quant il malement usent do bien c'um lor fait. si deuienent anemin. et por ceu k'il poient ausi malement u<milestone unit="folio" n="93r"/>seir des saintes escritures an lor pichiez et an lor cuujses. se dient a ous meimes quant il ai ales repairent apres l'orison ceu ke li fame Manue dist. Se nostre sires dient il nos uoisist ocire. il nen aust mie receut lo sacrefice de nos mains.</p>
<p n="187"> O cum sunt ai ameir tei tabernacle chier sire des uirtuz. ou li moissuns atrueuet a luj maison. et li torterele nit. ou ille repoignet ses poilluns. Li moissons est une beste ujciouse. une beste mouaule et legiere. anoiouse janglouse. et enclinte a luxure et li torterelle est une beste ki aimet plor et qui uolentiers habittet priueiement en obscure soliteit. forme de simpliciteit et examples de chasteit. Cil si at atroueit a son ues ens tabernacles nostre signor. maison de repos et seurteit. et cele at nit ou ele repoignet ses poillons.</p>
<p n="188"> Et ke signifiet li moissons se lo cuer nun des iouenceas ki per nature est chaus et feruanz. et ligieremant decouranz et curious ? Et li torterele ke signefiet se lo cuer nun bernit <milestone unit="folio" n="93v"/> et meur. chaste et sobre. fujanz les deforaines choses et reponant ades luj meimes. tant cum il puet dedanz luj meimes.</p>
<p n="189"> Ens tabernacles nostre signor. c'est an la discipline des celles atrueuet li uns repous de toz uices. uirtujt de stauleteit. et mansion de seurteit. Mais li autres c'est li cuers ki per la tortelere est signifiez atrueuet el secret de la celle un plus secret angle de consciance. ou il repoignet et nurisset lo frujt des saintes affections. et les sanz d'espiriteil contemplacion. Li moissons ki soiltaires est el teit. c'est an la hautace de con<milestone unit="folio" n="94r"/>templacion. s'il se deleitet en ceu k'il forchauchet l'abitacle de la charneil conuersation. mais li torterelle fructifiet an bais. et se s'esiot ou frut d'umiliteit.</p>
<pb n="263"/>
<p n="190"> car cil ki perfeit sunt et espiriteil s'abaissent ades et appetitissent an ceu ke li ancomanceant doient faire quant il per ujrtujt d'obediance et de subiection perujenent a la fermeteit et a la force de lor uirtujt. et de ceu dont il desouz ous dessandent montent il desor ous. car per ceu k'il s'umilient si esploitent il ; el frujt de cusanceon. quant il la consciance de uoluntriue subiec<milestone unit="folio" n="94v"/>tion ne uuelent mi matre an negligence et l'estaige de commune uje et la doceor de chariteit fraternal.</p>
<p n="191"> Et por ceu li espiriteis cuer ki espiriteilment nes uset de sun cors receoit sa seruitujt assi cum ceu li uignet de nature cuj li animals ne puet auoer. s'il nel destrant per force. et li racioneils s'il per costume nel mat an sa subiection. car lai ou cil at l'obediance per necessiteit. lai l'ait cist per chariteit. et lai ou cil l'ait per uirtujt. lai les at cist torneies a luj an costume.</p>
<p n="192"> Mais se cil s'enforcent de monteir contremunt a celes choses k'as perfeiz apartie<milestone unit="folio" n="95r"/>nent. et il ceu funt ne mies per anhardement d'orgoil mais per pie amor an la pouerteit de lor esperit. il ne seront mi rebotteit aier. si cum orguillous. anz seront receut si cum deuot. ansi k'il ancune fieie porunt santir ceu ou il se deleitent puremant ki espiriteil sunt. et ki ades desirent k'il poient anseure lor actiue uie. por ceu k'il a solaz de lor contemplation poient peruenir.</p>
<p n="193"> Et ansi esploitent ejwalment per un esperit. ia soit ceu k'il nen aillent mie per une uoie. et li espiriteil an humiliteit. et li ancomanceant en la hautesce. Cist sunt li saint escheinge et li hono<milestone unit="folio" n="95v"/>raule estujde des acelles bien ordineies. cestes sunt les oiseuies traujllouses. li repous aoureiz. et li chariteiz ordeneie quant li cuers asraisnent l'un l'autre an silance. et il plus si deleitent li uns de l'autre et esploitent li uns de l'autre nes dons quant li uns nen est mies deleiz l'atre. Et quant il ne uoient mie li uns l'autre. se ne doit li cuers uoir en autruj se ceu nun k'a anseure fait. et an luj se ce nun k'a ploreir fait.</p>
<p n="194"> Quant iu ki hom suix si cum li prophete dist uojanz ma pouerteit conte les richeces d'altruj si suix toz hontous an mi <milestone unit="folio" n="96r"/>meimes et sospiranz. car ceu ke iu retraite en altruj uorroie iu c'an mi fust. car plus legiere chose est a soffrir de totes choses quant om ne uoet ceu c'um aimet. ke ueoir et niant auoer. ia soit ceu c'ansi ne soit mies des biens nostre signor. Veor les biens nostre signor est ous ameir. et ous ameir est ous auoer. por ceu se nos enforceons de tant cum nos pouns ke nos les uoiens. et per lo ueoir les antandiens. et per l'antandemant les amiens. et per l'amor les aiens. Chier sire de ceu est toz mes desiers dauant ti. et mes gemissemanz nen est <milestone unit="folio" n="96v"/>mies receleiz a ti.</p>
<p n="195"> Nos alons trespessant de l'animal estaige al racioneil. et por ceu ke nos del rationeil trepassiens a l'espiriteil an traitant et per esploit. se doiens primiers
<pb n="264"/>
sauoer ke li sapiance si cum nos an sun ljure leisons dauancet ceos ki l'ancouissent. et se lor uient ancontre. et se se mostret an uoies esclarieiemant. assi bien anz trajtemanz et ans meditacions si cum ans esploiz. attignanz tot per tot por sa natteit. car deus ajuet per sun ujaire et anmuet et moenet auant ceos ki l'esuuardent. et ses atrait li biauteiz del <milestone unit="folio" n="97r"/>souerain bien.</p>
<p n="196"> Et quant li raisons montet contremunt per ceu k'ille esploitet an amor. et quant li grace dessant selonc la raison ki aimet et ke desiret. si deujenent souant une chose li raisons et li amors ke ceos dous estaiges funt. c'est la sciance et la sapiance. ensi ke iai ne puet om mie autremant traitier ou panseir l'un ke l'autre. per ceu ke c'est iai une chose et k'eles sunt d'une oeure et d'une ujrtujt. et el sant de celuj k'es autant. et an la ioie de celuj ke se deleitet. Et ia soit ceu ke li uns estaiges facet a diuiseir de l'autre. tote uoies pujs <milestone unit="folio" n="97v"/>ke li chose set ansi por offert. se panserons et traiterons nos l'un ansamble l'autre.</p>
<p n="197"> Tot ansi cum li estaiges de l'animal si cum nos la desore disimes. est antanduz antor lo cors por atorneir et por affaitier lo deforain home a l'estujde de uirtujt. ansi doit estre antanduz li racioneis antor lo cuer. ou por luj affatier s'il nen est. ou por luj aorneir et aordeneir s'il est. Premiers se doiens ueoir queis ou queis chose soit li cuers cuj li raisons del rationeil estaige fait. et queis chose soit li raisons meimes. ke l'ome perfait. quant ele lo fait raisna<hi rend="ital">ules</hi>. <milestone unit="folio" n="98r"/>Mais primiers doiens dire queis chose soit li airme.</p>
<p n="198"> Airme est une chose niant corporeis. couenaule por receoure raison. doneie au cors por luj a uiujfier. Ceste fait les homes animaus. k'il nen assauorent se chair nun. et ki a sanz de lor cors sunt aihers. Mais quant ceste airme encomancet ai estre parceniere de raison. apermeimes gittet ansus de lei lo feminien nom. et se deujent cuers parceniers de raison doneiz a cors por regneir sor luj. ou ale deujent esperiz posseans luj meimes. Tant cum li airme est airme. se decourt ale tost an <milestone unit="folio" n="98v"/> ceu ke cherneis chose est. Mais quant ale est deuenue cuers ou esperiz. se ne panset ele se bernil chose nun et espiriteil.</p>
<p n="199"> Li espiriz de l'ome fut faiz de molt subtil nature et de mout fort. por anseure lo bien. et an l'art de la sapiance quel creat. est mjedres ke nuls cors ne soit et plus lujsanz et plus dignes ke nule corporeis lumiere ne soit. por l'imagene de sun creator k'en lei est. mais per lo uice de la cherneil naissance est deuenuz sers de pichiet. et anprisoneiz en la loi de pichiet. ki est ans manbres. Et ia soit k'il ansi <milestone unit="folio" n="99r"/>soit anprisoneiz. tote uoie nen at il mie perdut lo iugemant de raison el jugier et el desseureir. ia soit ceu k'il ou uoloir et el faire ait perdut sa franchise.</p>
<pb n="265"/>
<p n="200"> car en la poene del pichiet et el tesmoignaige de la natureil digneteit k'il perdut at. li est remeise an ansaigne li iugemanz de la raison mais anprisoneiz. et cest iugemant ne puet il onkes perdre per nule peruerse uolunteit k'il ait. dauant la conuersion et lo deliuremant de sa uolunteit. Et an cest iugemant nes quant il malemant an uset an ceu k'il lo mal esleist por lo bien. si est il mie<milestone unit="folio" n="99v"/>dres et plus dignes si cum nos dit auons. ke nule corporeis creature ne mies an luj mais an l'art de la ueriteit ke creeit l'ait.</p>
<p n="201"> Mais dons est deliureie li uolunteiz quant ille deuient chariteiz. quant li chariteiz de deu est espandue an nos cuers per lo seint esperit ki doneiz est a nos. Et dons est ille urajmant raisons c'est uns estaiges de cuer ke del tot se concordet a ueriteit. Et quant li uolunteiz est deliureie per la deliurant graice. et li esperiz s'encomancet a contenir per franche raison. dons deujent siens. c'est dons uset franchement <milestone unit="folio" n="100r"/>de luj meimes. et si deujent cuers et boens cuers. Cuers deujent an tant cum il bien ancoraiget et perfait sun airme per l'acraissement de la deliurance ou il est anfranchis. et boens deuient en tant cum il iai aimet son bien per cuj il deuient boens. et sanz cuj il ne puet estre ne boens ne cuers.</p>
<p n="202"> Mais or est deuenuz cuers boens et resnaules amanz deu de tot ceu k'il est et de tote sun airme. et de tote sa panse. et de tote sa force. ne nen amanz luj meimes s'an luj nun. et amanz sun prosme si cum soi meimes. Cuers boens et resnaules est deuenuz <milestone unit="folio" n="100v"/>dotanz deu et uuerdanz ses comandemanz. et ceu est toz li om.</p>
<p n="203"> Raisons est si cum cil dient ki la descriuent une affections de cuer ke per lei meimes esuuardet la ueriteit. et ne mies per lo cors. ou raisons est li contemplacions meimes de ueriteit ou li ueriteiz meimes ke li cuers esuuardet. ou li raisnaules serujses per kai om se conformet a la ueriteit c'um at ueut en la contemplacion.</p>
<p n="204"> Mais raisnauleteiz est li ancerchemanz de raison. c'est li mouemanz de sun eswart. per celes choses k'a esuuardeir sunt. Li resnauleteiz quiert et li raisons atrueuet. Et <milestone unit="folio" n="101r"/>quant cist esuuarz se gittet en ancune chose. si est sciance quant il cele chose uoet. et nonsachance quant il ne la uoet.</p>
<p n="205"> Ceste est li raisons et li anstrumanz per cai ille oeuret et li oeure k'ille fait. Ceste se se uuet ades trauillier an ceu ke profeitaule chose est et honeste. et cist trauillemanz est profeitaules ki les desiers chernaus fait matir an luj meimes.</p>
<p n="206"> Certes nul trauaillement ne puet faire li hom ke raison at meillor et plus digne. k'il puet faire an ceu k'il por meillor chose at. et an cai il est sor
<pb n="266"/>
apparanz sor totes choses sor totes autres creatures terrienes. et sor <milestone unit="folio" n="101v"/>ses autres parties meimes. et ceste chose si est li cuers. Et quant les autres parties de l'ome k'il coujent gouerneir sunt sogeites al cuer. se nen est nule ke plus digne soit por querre. et plus douce por atroueir. et plus profeitaule por auoer. ke cil sous est ke desor lo cuer est. et c'est deus sous.</p>
<p n="207"> Nen il nen est mie bons d'un chescun de nos ki an luj uiuons et an luj nos mouons. et alons auant per sa biauteit. et per amor summes an luj fichiet.</p>
<p n="208"> Per luj et por luj est creeiz li resnaules cuers. por ceu c'a luj soit sa conuersions. et por ceu k'il soit li biens del cuer. <milestone unit="folio" n="102r"/>et li cuers soit boens de luj. Il est faiz a sun ymagene et a sa semblance. et por ceu si doit tant cum il ci ujt plus pres k'il puet aprochier a celuj per semblance. de cuj om se depart soulement per dissamblance. ansi k'il soit sainz si cum il est sainz. et ci apres soit bienaurous si cum il est bienaurous.</p>
<p n="209"> Cest sol grant bien receoit li boens cuers et li cuers ki est granz. et si an est meruillous il desiret per grant amor ceu ke desor luj est et a sa semblance se hastet d'aherdre li deuote ymagene. Il est li ymagene de deu. et per ceu k'il sun ymagene est si antant il k'il se puet. et k'il se <milestone unit="folio" n="102v"/>doit aherdre a celuj cuj imagene il est.</p>
<p n="210"> Et por ceu ancor gouerst il an terre lo cors ki comandeiz li est. si desiret il tote uoies lai conuerseir ades per la millor partie c'an luj est. c'est per memoire. per antandemant. et per amor. dont il bien seit k'il receut at tot ceu k'il at et k'il est. et ou il seit bien k'il manoir doit an permenant et conseure plaine semblance. ensamble la plaine uision de deu. et ke de ceu li loist auoer esperance tant cum om doit espereir. s'il per negligence ne lait a conformeir sa uje a la bone esperance.</p>
<p n="211"> Donkes lai dont il pant est fichiez ses esuuarz demoranz ansamble les <milestone unit="folio" n="103r"/>homes. plus por ous a uiujfieir de la uje de deu ansi k'il poient querre et receoure les biens de deu. ke por ous a ujuifier de ceste uje morteil et humaine.</p>
<p n="212"> Tot ansi cum il per sun natureil estaige drescet contremunt uers lo ciel lo cors. cuj il uiujfiet. ki per nature et per leu et per digneteit trespesset toz leus et toz cors. ansi si desiret il ades ki espiriteis est per nature. k'il luj meimes puist drescier et leueir a celes choses ki an choses espiriteis sunt plus hautes c'est a deu et as dons de deu. et ceu se desiret il ne mie orguillousement mais per pie amor. et per uie iuste. <milestone unit="folio" n="103v"/>et sobre et pie. Mais de tant cum ceu ou il tant est plus haut. de tant at il plus grant mistier k'il soit plus fort estudious.</p>
<pb n="267"/>
<p>et an tels estujdes dont il arroseiz soit et ne mies noiez. et ki ansi lo porpraignent k'il lo perfacent.</p>
<p n="213"> Ces estudes ne sunt mie de letreure ne d'antremallemanz de paroles. ne sunt mie de desputesons ne de iangleries. ia soit ceu k'il ancune fieie soient ajueit per les latres. Anz sunt espiriteis et paisiules. humles et consantanz as humles. cuj om fait dedanz an l'esperit del cuer. ancor soient eles apparanz per defors. Lai ou <milestone unit="folio" n="104r"/>li hom deujent nouels ujstanz lo nouel home ki selonc deu est creeiz an seinteit et an iustise de ueriteit.</p>
<p n="214"> Lai est recreeiz li cuers. lai est ausi recreeiz li antandemanz ki boens est a toz ceos kel funt. quant nos selonc la reule de l'apostle nos contenuns an totes choses si cum ministre deu deu. en grant paciance. an tribulations. an besoignes. en angusteiz. an trauals. an uailles. an lunes. an la chartre de la celle. en chesteit. an sciance. an longanimiteit. an suauiteit. el saint esperit. an chariteit niant fointe. an parole de ueriteit. en la uertujt de deu. per les armes de jus<milestone unit="folio" n="104v"/>tise a destre et a sinistre. per glore et per uilteit. per maluaise renomeie et per bone renomeie. si cum soudior et urai. si cum cil ki conujt ne soient et conujt. ausi cum morant et ujuant. si cum chestiet et ne mie mortefiet. ausi cum triste et ades ioiant. si cum besignous et meinte iant anricheant. assi cum nos nen aiens niant et s'aiens tot. an trauail et an miseire. an faim et an soif. an froidure et an nuteit.</p>
<p n="215"> Cist sunt li saint estude et li saint trauail ou li cuers s'ancerchet. ou il s'atrueuet et amandet. et ou il se natoiet de tote l'ordure de chair. et d'esperit. per<milestone unit="folio" n="105r"/>faisanz sun seintefiemant en la crimor de deu.</p>
<p n="216"> Cist estude aiment et desirent silance et repous de cuer. pouerteit d'esperit en la labor de l'oeure. et paix an deforeines pressures. bone consciance en tote purteit de cuer et de cors. cez choses funt lo cuer. car ales l'unt. Mais les uaniteiz del munde. les gaberies et les iangleries. les tanceons. les curioseteiz. et li cuujse. cil corrumpent et dessirent lo cuer nes quant il faiz est ou iai perfaiz.</p>
<p n="217"> Cist estude nen ancerchent mies tant les Hors des uirtuz cum les racines. et ceu funt ne mie por ceu <milestone unit="folio" n="105v"/>k'ales lujsent. mais por ceu c'ales soient. ne mies por ceu c'um les saichet mais por ceu c'um les ait.</p>
<p n="218"> Et plus dotent en ous meimes lo talant des uices k'il ne facent l'essaut des autres. et plus l'antachemant ke lo malice. Tot ansi cum om trait a la fieie les uertuz en affection et an bone uolunteit. per grant trauail et per perseuerant estude. ansi trespassent ligieremant li uice an custume per alaissemant et si deuienent assi cum natureil.</p>
<p n="219"> iai soit ceu ke nuls ujces ne soit natureis. Tote uertuz est a l'ome natureis. et tote uoies suet souant faire plusors <milestone unit="folio" n="106r"/>uices ausi cura natureis an
<pb n="268"/>
la negliiouse consciance li custume de la corrumpue uolunteit. ou de concrue negligence. car custume si cum suelent dire li fisicien est une seconde nature.</p>
<p n="220"> Amolliz puet estre li maliz cuers anceos k'il anduriz soit. mais poiz k'il anduriz est. ni at mais ke do despereir. Ceste est li madiceons Adam. et an la terre de nostre labor et el champ de nostre cuer et de nostre cors. ki ligieremant et sanz totes labors. i craissent espassement tot per tot les choses nujsaules ou niant profeitaules. et ke molt se couient trauillier anceos ke celes ki neces<milestone unit="folio" n="106v"/>saires sunt et profeitaules i poient uenir.</p>
<p n="221"> Mais por ceu ke li uirtuz est chose natureis quant ille ujent el cuer. a la fieie ne ujent mie sanz trauail. mais tote uoie an sun leu ujent. et feolment i siet et bien se concordet a lei li nature. quant nuls loiers nen est a lei plus granz ke sa consciance est an deu.</p>
<p n="222"> Vices nen est autre chose ke defaillemanz de uirtujt. et tote uoies sant om a la fieie sa wastine et sa forsennerie si grant k'ille abet et apresset lo cuer. son ordeit si grant ki lo westet et anuelimet. et l'aherse de sa custume si tenant <milestone unit="folio" n="107r"/>ke li nature s'an puet apoenes desaherdre.</p>
<p n="223"> car an uain desaichet om lo rujt del uice. se li dujz nen est premiers stoppeie. et ceu puet om ligieremant mostreir per examplance. laisse uolunteiz fait la ligierteit del cuer. et de ceu ujent li nonstauleteiz et del cuer et des mours. et li uaine ioie. Per ceu ujent ausi a la fieie li uaine tristace enjusc'a l'anuoeseure de la chair. et plusors fieies eniosc'ai l'anfermeteit del cors. et autres choses meintes ke do uice de ligierteit ujenent an la negligence ou el trespassemant del proposemant. Ensi fait assi so<milestone unit="folio" n="107v"/>uant lo cuer anfleit li uolunteiz orguillose per us. nes dont quant il est en grant besoigne et an defaillemant. et de ceu uient li uaine gloire. li fiance ke li creature at an lei meimes. li negligence de deu. uantise. ionobediance. despeitemanz. presumptions. et li autre uice del cuer. ki de l'us et de l'anfleure d'orgoil suelent decorre.</p>
<p n="224"> Et an ceste maniere naissent et prannent ancomancement totes manieres de uices. c'est ou per ancune affection de male uolunteit. ou per us de male custume. Et de tant cum li cuers les nurist an luj plus docement. de tant s'i a<milestone unit="folio" n="108r"/>herdent il plus fort. et de tant cum il plus fort i sunt ahers. de tant unt il mistier de plus forz medicines. et de plus deliantre cusanceon.</p>
<p n="225"> Teil maniere de uices porseant lo solitaire eniosc'ai la dariene soliteit. car ansi cum li ujrtuz bien nurie et feolment aherse a cuer. ne deuuerpist an nule multitudine de iant celuj ki an luj l'at nurie. ansi ne lait onkes estre a repous ne franc li uices acustumeiz lo cuer cuj il ait saisit. an queil soliteit k'il soit. Assuagieie puet estre li male costume. mais apoenes puet estre uancue
<pb n="269"/>
s'om ne la destrujt <milestone unit="folio" n="108v"/>per estude ke li cuers tignet ades apres. et per sanneie cusanceon. car ades s'ahert a cuer an queil maniere ke li cuers s'atorst. nen ne li lait auoer ne secret ne silance an queil soliteit k'il soit.</p>
<p n="226"> An celuj cuer atrueuet om lo ujce plus felon et plus rebelle ou il at aut plus grant usaige de custume et de uolunteit. et ou il est iai ne mie tant soulement malices espiriteis. cum uns granz amuncelemanz et une dure substance de necessiteit cuj il coujent assi cum a mains boteir fors.</p>
<p n="227"> Mais repairons a los de la ujrtujt. et si ueons queis chose soit <milestone unit="folio" n="109r"/>uertujz. Uirtuz est fille de raison. mais plus fille de grace. Vne force est de nature. ke de la grace at ceu k'ille ujrtuz est. Force natureis est per l'onjemant de la raison. ke ceu alloset. et uirtuz per l'antalantemant de l'anlumineie uolunteit. Virtuz est uolentris assantemanz a bien. Virtuz est une eiwaliteiz de uje concordanz del tot a la raison. Virtuz est uns usaiges de franche uolunteit. ki est selonc lo iugemant de la raison. Virtuz est une humiliteiz. virtuz est une paciance. Uirtuz sunt obediance prudance. atamprance. force. iustice. <milestone unit="folio" n="109v"/>et autres plujsors. et an une chescune nen est autre chose uirtuz. mais c'uns usaiges de franche uolunteit. si cum nos dit auons. ki est selonc lo iugemant de la raison.</p>
<p n="228"> car bone uolunteiz est el cuer li ancomancemanz de toz biens. et meire de totes uirtuz. si cum li maile uolunteiz est d'autrepart li encomancemanz de toz uices. et de toz mals. Por ceu si doit estre forment cusancenous cil ki sun airme uuardet antor la warde de sa uolunteit. ansi k'il sagemant antandet et esuuarst queil chose il uoillet el tot. ou queil chose luj couignet uoloir. si cum est <milestone unit="folio" n="110r"/>li amors de deu. et queil chose por lei si cum est li amors de sun proposemant.</p>
<p n="229"> car por ceu ke tote nondiscretions soit an celei seure. se doit estre ades an cistei uoesouse et saige li discretions selonc la reigle d'obediance.</p>
<p n="230"> En l'amor de deu nen est mi autre chose li raisons et autre li discretions. s'ansi nen estoit dons s'il poit estre ke nos sanz mesure et sanz fin l'amissiens. si cum cil bienauros hom ki an ses comandemanz ancouist trop. si cum il ki an la fin nos amet quant il nos ot ameiz.</p>
<p n="231"> Mais ia soit ceu ke li deuociuns de l'amant ne doit auoer <milestone unit="folio" n="110v"/>nule fin ne nul terme. tote uoies doit auoer li oeure de l'amant et ses fins. et ses termes et ses reules. et lai si est mistiers ki li ueriteiz i soit ades uuarde per mei l'obediance. por ceu ke li trop granz uolunteiz ne chacet ancune fieie an esserrance.</p>
<p n="232"> car nule chose ne se uient si bien ansamble el bien de l'ome ki an deu esploitet cum uolunteiz et ueriteiz. Ce sunt cez dous per cai li cuers receoit de deu lo peire tot ceu k'il demandet. quant eles consentent an un.</p>
<pb n="270"/>
<p n="233"> car ces dous choses unt en ales la planteit de totes uirtuz quant ales <milestone unit="folio" n="111r"/>perfeitemant consantent an un. et ke tot a fait pueient sanz toz antrecorremanz de uices. An l'ome meimes ke languist unt ales et possieient tot a fait. et an l'ome ke niant nen at donent ales tot a fait. et eschaingent. et sunt a grant esploit et a grant prout. et an l'ome ki ansamble luj meimes se reposet sunt gloire et richaces en la consciance de cel bienaurous home des fruz de sa bone uolunteit. De totes parz lo cueuret per defors li escuz de la ueriteit de deu. et ne mie d'une part si cum li escuz del munde. Li bone uolun<milestone unit="folio" n="111v"/>teiz lo fait ades esclariet et ioios dedanz. et li ueriteiz meur et seur an deforaines oeures. Por ceu si est ades cil hom an serain. ki ansi at trespasseies totes choses humaines. si cum li iant dient de l'aire ki est desor lo cours de la lune.</p>
<p n="234"> Uolunteiz est uns natureiz talanz de cuer. ki autres est an deu et antor les dedantrienes choses. et autres antor lo cors et antor les deforaines choses et corporeis.</p>
<p n="235"> Quant ceste uolunteiz tant contremunt si cum li feus a son leu. c'est quant ele sa compaignet a ueriteit. et ale s'anmuet a plus hautes choses si est amors. <milestone unit="folio" n="112r"/>Et quant om l'amoenet auant. et om la laitet per la graice si est dilections. Mais quant ille a conseut. quant ille tient quant ille puremant se deleitet si est chariteiz. si est uniteiz d'esperit. si est deus. car deus est chariteiz. et dons ancomancet li hom an cez choses quant il consummeit at. car an nule de ces choses nen at pleine perfection an ceste uie.</p>
<p n="236"> Et quant ille declinet an celes choses c'a la chair apartienent. si est cuujses de chair. et quant ille declinet an la curioseteit del seule si est cuujses d'oiz. et quant ille declinet el cuujse de gloire ou d'onor. si est orgoiz de uie.</p>
<p n="237"> Tote uoies <milestone unit="folio" n="112r"/>tant cum ille sert a ceste maniere de necessiteit ou d'esploit de nature. si est ale nature ou ses talanz. mais quant ille se deliuret a superfluiteiz ou a choses nujsanz. si est ale li uices de la nature ou de lei meimes. Et per lo premier talant ou per lo premier aprochemant de cez choses. pues tu ceste prueue panre de ti meimes. car quant li uolunteiz fait per lo primier talant fin an celes choses c'apartienent au cors an choses necessaires. si est li natureiz talanz del cuer. Mais quant ille ades s'estant a celes choses ke sunt outre mesure. ille meimes se mostret et <milestone unit="folio" n="113r"/>aueuret. car auarice ou cuuises ou ancune autre teils chose nen est mies tant uolunteiz cum uices de uolunteit. car an teis choses est tost asseiz a la uolunteit. mais a ses uices nen est unkes nule chose asseiz.</p>
<p n="238"> A loeir fait ceste uolunteiz quant ille an choses espiriteis et k'a deu apartienent. uuet ceu k'ille puet. a gouerneir fait quant ille uuet ceu k'ille ne
<pb n="271"/>
puet. et quant ille ne uuet ceu k'ille puet. se la doit om anxier et atraire. car ale saut souant fors de ranc quant om ne la refrejnet. et souant dort quant om ne l'anxiet. et se s'a<milestone unit="folio" n="113v"/>tarzet et obliet ai aleir. lai ou ille tandoit et ligieremant declinet ausi cum a sinestre. anz eslacemanz del deleit c'um li mat dauant.</p>
<p n="239"> Por ceu suet ansi auenir an ceste chose si cum il suet auenir el cors. car miez uoet tot lo cors de l'ome uns autres k'il meimes ne se uoiet. et an ceste chose nos uoet ausi miez li oilz d'autruj. ke ne facet li nostres. et uns autres ki nen est mie ansamble nos an la feruor de cele meimes uolunteit est souant plus droituriers iugieres de l'oeure ke nos meimes ne soiens. car nos exserruns souant en nos <milestone unit="folio" n="114r"/>meimes ou per negligence. ou per priueie amor ke nos auons de nos.</p>
<p n="240"> Donkes bone warde de uolunteit est li obediance. soit ceu k'ille de comandemant soit ou de consoil. soit ceu k'ille de subiection soit ou de chariteit soulemant. Plus puremant et plus doucemant chestifient li fil d'obediance lor cuers si cum seinz Pieres li apostles dist selonc lor peirs ou selonc lor minors an obediance de chariteit. k'il ne facent quant il per obediance de necessiteit sunt sogeit a ceos ki sor ous sunt. An celei obediance comandet ou consoillet et obeist <milestone unit="folio" n="114v"/>li soule chariteiz. mais an cisteie dottet la poene ou manacet li necessiteiz. ki uient del comandemant. An celei est dignes cil ki obedianz est de grant gloire. et an cestei atant ades grant poene cil ki inobedianz est.</p>
<p n="241"> Bien pueient tujt ueoir cum grant mistier ait li uolunteiz de sa uuarde an l'ome ki antanduz est a deu. por gouerneir. por atampreir. et por affaitier ses deforainneteiz. et ancor por ses dedantriens biens plus. a cuer ki souant panset a luj meimes ou a deu est li uolunteiz dame an totes les panses. et por ceu coujent ke tote li force <milestone unit="folio" n="115r"/>de la panse seuet l'encomancemant de la uolunteit.</p>
<p n="242"> Car trois choses sunt ke la panse funt. Li uolunteiz. li memore. et li antandemanz. Li uolunteiz destrant la memore k'ille la matiere de la panse mattet auant. et l'antandemant destrant por conformeir cele matiere. Ille essamblet l'antandemant a la memoire. por ceu ke de ceu soit formeie li panse. et a l'antandemant aiostet l'aguace del pansant. por ceu ke li panseie soit de ceu. Et por ceu ke li uolunteiz assamblet et conpilet assi cum per un destroit ces choses an un. se sam<milestone unit="folio" n="115v"/>blet il ke li panse ait pris sun nom de la poene.</p>
<p n="243"> De ceu se ujenent totes les panses. les unes bones et saintes et dignes de deu. et les autres ueines et oisouses. dont deus se sostrait. et les autres males et peruerses et ke dessojurent de deu. et de ceu si est escrit. Les peruerses panses dessoiurent de deu. et li seinz esperiz se sostrait de celes panses ke sunt sanz antandement.</p>
<pb n="272"/>
<p n="244"> An cez paroles si pouns nos aperceoure ke sanz nul antandement ne puet om an nule maniere panseir. et ke nule panse ne puet estre sanz nul antandemant. <milestone unit="folio" n="116r"/>Mais autres est li antandemanz ke uxent de la natureil force de raison. et autres cil ki ujent de la uirtut del cuer resnaule. et c'est li antandemanz ki naturelmant ujt an queilkionke chose k'il apploiez soit. soit an bien soit an mal. mais autre l'atrueuet om quant il remeis et deuujrpiz est a luj. et autre quant il anlumineiz est per la grace.</p>
<p n="245"> Cil ne se desnoiet mies a choses seculeirs et ueines. mais cist ne se donet s'a celes nun ke iustes sunt et dignes et semblanz a luj. Cil se contient souant si cum cil ke deuujrpiz est et remeis a luj <milestone unit="folio" n="116v"/>et anuilimeiz de uices assamblanz peruerses panses per la force de la raison. et per lo uice de sa corrumpue uolunteit. dont il luj meimes ke ceu meimes panset de part de sa plaine uolunteit de deu. Mais cist si cum anlumineiz et plains de uirtut oeuret pitiet. et ceste pitiez l'ajoint a deu en sa panse.</p>
<p n="246"> Les panses sanz antandemant ke li prophete ramentoit adariens sunt celes panses ki ueines sunt et oisouses. et ki ne s'apploient nen a l'un antandemant nen a l'autre. per nule intencion de celuj k'es panset. et teis panses corrumpent petit et petit lo <milestone unit="folio" n="117r"/>cuer et ne mies anoites. ansonianz lo tans et anscombranz des choses necessaires. et anuelimanz lo cuer. et teis panses ne sunt mjes tant panses cum unes ymagenes de panses ke ujenent d'unes uraies ou d'unes ueines remanbrances. ou ce sunt les remenbrances meimes ke de lor espoene greit et per grant habundance uxent de la memoire.</p>
<p n="247"> En teis panses nen oeuret mies li uolunteiz. ainz i soffret assi cum poene. per ceu ke nule intencions de celuj k'es panset nen est en ales quant ceu ke bout fors de la memoire s'offert por luj a formeir <milestone unit="folio" n="117v"/>a l'antandemant ki nen at cure. ansi ke ce samblet ke tot ceu ke lai auient. auignet anceos el songe d'ome ki dormet. c'an antandemant d'ome ki panst. Et se ceu nen est mie an la uolunteit de celuj ki an teil maniere panset. k'il lo saint espirit bocet ansus de luj. tote uoies aujent il per sa negligence. ke li esperiz de discipline se sostraiet adroit de ses niant disciplineies panses.</p>
<p n="248"> Et ia soit ceu ke teis manieres de panses uignent d'une receleie force de raison. tote uoies ne ujenent ales mies de raison. et an ales trait om l'entandemant. ia soit <milestone unit="folio" n="118r"/>ceu c'an ales nen ait nul consentemant d'antandemant. Mais lai ou om panset mauremant de celes choses ke maures sunt. lai apelet franchernant li uolunteiz de la memore tote l'oeure k'ille at. et a la memoire aiostet l'antandemant ki la panse formet. et li antandemanz aiostet a sanz de l'ome ki panset ceu k'il formeit at queis chose ke ce soit. et ansi est perfaite li panse.</p>
<pb n="273"/>
<p n="249"> Mais quant om panset de celes choses ke de deu sunt. ou k'a deu apartienent. et li uolunteiz esploitet a ceu k'ille amors deuignet. apermeimes se mat per la uoie d'a<milestone unit="folio" n="118v"/>mor li seinz espiriz el cuer ki est li esperiz de uie. et se ujuifiet tot a fait ajuanz l'anfarmeteit del cuer ki panset ou an orisun. ou an meditacion. ou an traitier. Apermeimes deuient ausi li memoire sapiance. quant li bien nostre signor li ancomancent doucement ai assauoreir. et quant ille a l'antandemant aiostet ceu de ceos biens k'a panseir fait et a formeir en amor. Et dons deujent contemplacions de cuer amant li antandemanz ciel cuer pensant. et ansi formet celes choses an unes espiriteis suatismes ke toz li cuers an est <milestone unit="folio" n="119r"/>porpris. De cele suatisme uient uns esioissemanz de pur deleit.</p>
<p n="250"> et dons panset om bien de deu selonc l'umaine nature. s'om puet panse appeleir lai ou il nen at niant de poene. et lai ou li cuers s'esioist et iubilet soulement an l'abundance de la suauiteit de deu. et lai ou cil sant uraiment de nostre signor an bonteit. ke quis l'at en la simpliciteit de cuer.</p>
<p n="251"> Mais ciste maniere de panseir a deu nen est mi el iugemant de celuj ki ceu panset. mais an la grace de celuj ki cest bien donet. c'est quant li sainz esperiz ki espiret ou k'il uuet <milestone unit="folio" n="119v"/>anluminet an ceu ceos k'il uuet. et quant il uuet. et ansi cum il uuet. A l'ome apartient apparillier ades sun cuer descombranz sa uolunteit d'autres affections. sa raisun et sun antandemant de cusanceons. sa memoire d'oisous ansoniemanz. et plujsors fieies de ceos meimes ke necessaire sunt. ansi kel boen ior nostre signor et an l'ore de son boen plaisir uignent ansamble celes choses ke la panse funt apermeimes ke li cuers auerat oit la uoix de l'esperit espirant. et si acraisset une chescune sa ioie. ansi ke li uolunteiz mattet en la ioie nostre signor l'affection. <milestone unit="folio" n="120r"/>li memore la matiere. et li antandemanz la suatisme.</p>
<p n="252"> Ensi fait donkes li negligeose uolunteiz panses oisouses et nundignes de deu. li corrumpue peruerses et ki departent de deu. li droituriere necessaires et ki mistier ont a l'usaige de ceste uje. li pie panses couenaules a ves lo frut de l'esperit. et porpanre an deu pur deleit. Li frujt de l'espirit si cum dist li apostles sunt chariteiz. ioie. paiz. paciance. longanimiteiz. bonteiz. benigneteiz. mansuetisme. foez. atamprance. continance. chasteiz.</p>
<p n="253"> En totes manieres de panses se conforment <milestone unit="folio" n="120v"/>a l'intencion de la uolunteit totes celes choses k'a cuer ujenent ki panset. la misericorde et lo iugemant de deu ourant en ales ansi ke li iustes soit ancor iustefiez. et cil ki en ordeit est deuignet ancor orz.</p>
<p n="254"> Por ceu doit ades li hom panre consoil a sun cuer et a sa consciance esuuardeir cuj uolunteiz est a deu. ou ki aimet deu. queis chose soit ceu k'il
<pb n="274"/>
an tot uuet et por cai il uuet tot ceu k'il autrement uuet. ou tot ceu ke li esperiz heit ancontre ceu ke li chars ancuujst.</p>
<p n="255"> Celes panses ke ujenent ausi cum per defors et ke se departent. et <milestone unit="folio" n="121r"/>tresuolent. per cai il or uuet et or ne uuet. ne doit an en nule maniere conteir antre les uolunteiz. mais a bien pres antre les oisouses panses. ca s'ales ancune fieie uienent eniusc'a lo deleitemant del cuer. tost s'en ostet li cuers ke se conost.</p>
<p n="256"> Mais premiers fait a esuuardeir ceu k'il an tot uuet. et queis chose soit ceu k'il ansi uuet. et cum fort il lo uuet. et an queil maniere il lo uuet. Ceu k'il an tot uuet est deus. or doit esuuardeir cum fort et an queil maniere il uoillet deu. s'il lo uoillet deu. s'il lo uoillet eniosc'a lo despeitemant de luj meimes ou nun. <milestone unit="folio" n="121v"/>et de totes celes choses ke sunt ou ke pueient estre. et ceu ne mies tant soulemant per iugemant de raison. mais per affection de cuer. ansi ke li uolunteiz de celuj soit iai plus ke uolunteiz. c'est ansi k'ille amors soit. k'ille dilections soit. k'ille chariteiz soit. k'ille uniteiz d'esperit soit.</p>
<p n="257"> Ansi doit om deu ameir. car granz uolunteiz a deu est amors. est dilections. est aherdemanz ou aioignemanz. est chariteiz. est purs deleiz. Mais uniteiz d'esperit est perfections de uolunteit a l'ome ki ansamble deu tant contremunt sun cuer. quant il iai <milestone unit="folio" n="122r"/>ne uuet mie tant soulemant ceu ke deus uuet. anz est iai si auant aleiz. k'il ne puist uoloir se ceu nun ke deus uuet.</p>
<p n="258"> Uoloir ceu ke deus uuet est iai estre samblanz a deu. mais ne pooir uoloir se ceu nun ke deus uuet. est iai estre ceu ke deus. a cuj est une meimes chose. et uoloirs et estre. Et por ceu dist adroit seinz Iohanz ke nos dons lo uairuns plainemant si cum il est quant nos semblant serons a luj. c'est quant nos seruns ceu ke cil est. A ceos a cuj li posteiz est doneie d'estre fiz de deu. est ausi posteiz doneie k'il soient ne mie deus. mais to<milestone unit="folio" n="122v"/>te uoies ceu ke deus est. k'il soient saint et ci apres plainement bienaurous ceu ke deus est. ansi k'il d'aillors ne soient ci saint ne lai bienauros se de deu nun ki est et lor sainteiz et lor bienaurteiz.</p>
<p n="259"> Et ceu est tote li perfections li semblance de deu. car cil pechet ke perfeiz ne uuet estre. et por ceu doit om ades a ves ceste perfection nurir la uolunteit. et apparillier l'amor. la uolunteit doit om restraigne k'ille desparse ne soit anz autres choses. et l'amor wardeir k'ille westeie ne soit. Por ceu soulement si summes nos creeit et si ujuons nos ke nos a deu soiens sem<milestone unit="folio" n="123r"/>blant. car a l'imagene de deu summes nos creeit.</p>
<p n="260"> Mais une semblance de deu est cuj li creeires de toz homes at laiet a toz les homes an tesmongnaige de la millor et de la plus digne semblance k'il
<pb n="275"/>
perdujt unt. et ceste semblance at li hom et quant il uuet et quant il ne uuet. Mais ceste samblance ki poroit panseir. mais ki est nuns de si oscur sant ki panseir ne la pust. c'est ki panseir ne pujst c'ansi cum deus est tot per tot. et tot per tot est toz en sa creature. ansi est an sun cors tote airme ujuanz? Et ansi cum deus ki nen est mies dissamblanz oeuret an sa creature dissamblanz choses. <milestone unit="folio" n="123v"/>niant dissamblamment. ansi oeuret assiduejmant li airme dissemblanz choses niant dissemblanment. et an sanz del cors. et an panses del cuer. iai soit ceu k'ille an dissamblant uie uiuifist tot lo cors. Ceste semblance de deu en l'ome nen est en aier deu de nul preix. tant cum a sun merite afiert. car ceu ne ujent mie de sa uolunteit ou de sun trauail.</p>
<p n="261"> Mais une autre semblance est ke de tant est plus prochiene a deu. de tant cum ale est uolantriue. et ceste semblance si est anz uirtuz. et an cele ymagene de uirtuz encuuist ausi cum anseure li cuers la hau<milestone unit="folio" n="124r"/>tace del souerain bien. et l'estauleteit de sa permenance. si sa uertuz perseueiret an bien.</p>
<p n="262"> Sor ceste semblance at ancor une autre samblance de deu. et c'est sale dunt nos la dauant parlemmes si proprement k'ille iai ne soit mies samblance mais uniteiz d'esperit. et ceu ne mie tant soulemant per uniteit de uoloir une chose meimes. mais per une ueriteit de uirtujt de nunpooir uoloir autre chose si cum nos dit auons.</p>
<p n="263"> Ceste semblance appelet om uniteit d'esperit. ne mie tant soulemant por ceu ke li seinz esperiz la facet ou aioignet a lei l'esperit de l'ome. mais <milestone unit="folio" n="124v"/>por ceu k'ille meimes est li sainz esperiz et deus et chariteiz. cum cil ki est amors do peire et del fil et uniteiz et suauiteiz et biens. et baisiers et anbrescemanz. et tot ceu c'ambeduj pueient auoer communement an cele soueraine uniteit de ueriteit. et ueriteit d'uneteit. Ceu c'a fil est an l'uniteit d'une meimes substance al peire. ou ceu ke li peires est au fil. ceu est li cuers en sa maniere a deu quant li bienaurose consciance s'atrueuet assi cum an une maniere moiene an l'anbracemant et el baisier del peire et del fil. quant li hom de deu deuient per une meruillou<milestone unit="folio" n="125r"/>se maniere c'um ne puet dire ne panseir. ne mies deus. mais tote uoies ceu ke deus est quant li om deuient per graice. ceu ke deus est per nature.</p>
<p n="264"> Por ceu si antremallet saigement li apostles lo saint esperit. lai ou il nommet les uirtuz des estudes espiriteis. An chesteit dist il an sciance. an longanimiteit. an suauiteit. el saint esperit. an chariteit niant fainte. an parole de ueriteit. en la uirtujt de deu. Or esuuarde coment il estaulit lo saint esperit an mei les uirtuz. si cum lo cuer an mei lo cors. si cum celuj ke tot a fait et ordinet et ujuifiet.</p>
<p n="265"> Il est <milestone unit="folio" n="125v"/>uoiremant ouriers tozpoissanz. creanz la bone uolunteit de l'ome a deu. et faisanz la propiciation de deu a l'ome. C'est cil ki formet
<pb n="276"/>
l'affection ki donet la uertuit et ke fait esploitier l'oeure. et ke fait tot a fait forment. et ki ateiret tot a fait sueifment.</p>
<p n="266"> Il uiuifiet l'esperit de l'ome et tient an un. si cum cil uiuifiet et tient en un sun cors. Apreignent li home deu a querre. li aingele a aoreir. car cist est cil sous ki l'ansaignet a atroueir. et a auoer. et an luj deleitier purement. Il est tote uoies li cusanceons de celuj ki deu quiert bien et uraiment. il est li pitiez de celuj ki an espirit <milestone unit="folio" n="126r"/> et an ueriteit l'aoeuret. il est li sapiance de celuj qui l'atrueuet. il est li amors de celuj ki l'at. il est li ioie de celuj ki puremant si deleitet.</p>
<p n="267"> Tot ceu tote uoies k'il a la seinte iant repart an ceste uje de la uision et de la conissance de deu. est mireors et oscure figure. dessemblanz an tant de celei uision et de celei conissance qui est a auenir. de tant cum li foez est dessamblanz a la ueriteit. ou li tans a la permenance. si dons nun quant ancune fieie aujent ceu c'um leist de luj ou liure Iob. Quj repont la lumiere an mains. et ki li comandet qu'ille contremunt naisset. et ki anuncet <milestone unit="folio" n="126v"/>de lei a sun amin. k'ele est sa possessiuns. et k'il a lei puet uenir.</p>
<p n="268"> A l'esleit et a l'amin de deu mostret om a la fieie la lumiere de sun uiaire. si cum cele lumiere ki close est entre dous mains. qui apeirt et ki desapeirt selonc la uolunteit de celuj ki la tient. por ceu ke li cuers tandet per grant ardor a la plaine possession de la permenant lumiere. et a l'eritaige de la plaine uision de deu. per ceu c'um li lait uoir ceste lumiere assi cum an trespessant. ou assi cum an un point.</p>
<p n="269"> Et por ceu ke li cuers ki aimet uoiet en ancune maniere ceu ke li defaut. si astrant a la fieie sun sein li grace <milestone unit="folio" n="127r"/>ausi cum an trespessant. et se li tot et rauist el ior ki est sor lo tumulte des choses ens foies celestienes. mostranz a luj selonc sa maniere an un moment et ausi cum an un point por ueoir lo souerain bien si cum il est. et sel fait nes an ceu meimes por ceu k'il soit an sa maniere an ceste uje meimes si cum cil biens est.</p>
<p n="270"> Et quant il at lai apris queil desseurance il ait entre natteit et ordeit. sel rant om a luj. et sel retramet om por natier l'oil del cuer. a ves la uision. et por atorneir sun esperit a ves la semblance. ansi k'il ancor soit plus purs por ueoir. et plus estaules por puremant a de<milestone unit="folio" n="127v"/>leitier s'om lo receoit ancune fieie lo paraix a cest deleit.</p>
<p n="271"> Jai li maniere de l'umaine inperfectiun ne s'aperceueret si bien cum an la lumiere del uiaire nostre signor. cum el mireor de la diuine uision. car per ceu k'ille lai uoet plus et plus el ior qui est ceu ke li deffaut. si amandet ille ens iors per samblance. tot ceu k'ille mespris at per dessemblance. approcheanz
<pb n="277"/>
a celuj per semblance. de cuj ille s'estoit departie per dissemblance. Ansi seut ades plus espresse uisions. la plus espresse samblance.</p>
<p n="272"> car ne puet estre c'um pujst ueoir cel souerain bien s'on ne l'aimet. ne ne puet estre c'um lo <milestone unit="folio" n="128r"/>pujst tant ameir. tant cum om lo puet ueoir. de ci a tant ke li amors esploist en ancune semblance de cele amor. qui deus fist semblant a l'ome per l'umiliemant de l'umaine nature. por ceu k'ille l'ome feisist semblant a deu per lo glorifiemant de la diuine grace. Et dons est douce chose a l'ome d'umilier luj meimes selonc cele soueraine maisteit. de luj a apourir selonc lo fil de deu. de luj a conformeir a la sapiance de deu. ceu sentant an luj meimes k'en Ihesu Crist nostre signor.</p>
<p n="273"> Ci est li sapiance amors ansamble crimor. esioissemanz an tremblour. quant li cuers panset et antant <milestone unit="folio" n="128v"/>ke deus fut humiliez eniosc'a la mort. et la mort de la croix. por ceu k'il essausest l'ome aniosc'ai la semblance de la diuiniteit. De ceu decort li fluues ki la citeit de deu fait ioiouse an la memore de l'abundance de la suauiteit. et an l'antandemant et an la panse des biens qu'il nos at fait.</p>
<p n="274"> Et quant li cuers esuuardet et aasmet sa poissance. sa uirtujt. sa maiesteit. sa bonteit. sa bienaurteit. ki per ales meimes apeirent en l'affection del cuer ki an contemplation est. si l'amoenent cez amaules choses de deu ligierement a sun amor. Ceu maismement k'il mei<milestone unit="folio" n="129r"/>mes est an luj meimes rauist plus lo cuer ki aimet an celuj cuj il aimet. ke ne facet tot ceu c'an celuj est amiaule qui est tot ceu k'est. s'om puet dire ke tot soit lai ou nule partie nen est.</p>
<p n="275"> et ansi s'estant li pie affections a cest bien per l'amor de cest bien meimes por ceu k'il ne se retracet de ci a tant k'il deuenuz soit uns esperiz. ou une chose ansamble luj. Et quant ciste chose est perfaite el cuer. si nen at antre luj et cele soueraine bienaurteit des celestiens citains. mais ke li uoile de ceste sole mortaliteit. et iai atant per plus ligiere paciance. ceu c'a auenir est per <milestone unit="folio" n="129v"/>ceu k'il iai en sa consciance prant grant deleit an la foet et an l'esperance de celuj cuj il aimet.</p>
<p n="276"> Ceste est li uirtuz de la solitaire bataille. ceste est li fins. cist est li loiers. cist est li repous des trauaus. li solez des delors. ceste est ausi li perfections et li uraie sapiance de l'ome. anbrazanz et retenanz an lei totes les uirtuz. ki d'aillors ne sunt mies assembleies. anz sunt natureilment an luj ampeies selonc cele samblance de deu. per cuj il est tot ceu k'ille est. quant ansi cum deus est ceu k'il est. est ensi li bone uolunteiz confarmeie el cuer entor lo <milestone unit="folio" n="130r"/>bien de uertujt. ke ceu samblet iai per la tres ardant aherse del niant cheiniaule bien. qu'il an nule maniere ne pujst mais este chengiez de ceu k'il est.</p>
<pb n="278"/>
<p n="277"> Et quant cele assumptions nostre signor auient ansi entor l'ome de deu. si esuuardet li pis cuers et li saiges per la grace ki l'anluminet et l'ajuet. si esuuardet ausi en la contemplacion del souerain bien. la reule de la niant cheiniaule ueriteit. de tant cum il a lei puet auenir per antandemant d'amor. et de ceu formet a luj la maniere d'une celestiene conuersation. et la forme de sainteit. Il esuuardet la soueraine ueriteit. <milestone unit="folio" n="130v"/>et celes choses ke de lei sunt uraies. lo souerain bien et celes choses ke de luj sunt bones. la soueraine nature et celes choses ki de lei sunt. et si se conformet a cele ueriteit. a cele chariteit. et a cele permenance. ordenanz luj meimes an cez choses. et niant soruolanz celes per iugemant. mais resuuardanz per desier ou aherdanz a eles per amor. Quant li cuers esuuardet ansi ceos biens et il selonc ous s'affaitet et conformet. se ne fait il mie ceu sanz lo iugemant de discretion et de raison.</p>
<p n="278"> et de ceu sunt conceves. et naissent les seintes uirtuz. et si est an l'ome reformeie li yma<milestone unit="folio" n="131r"/>gene de deu. et li uje de deu ordeneie. De ceste uie estoient eslonziet une iant dunt li apostles se deplant. et ou il ressamblet la force de uirtujt. c'est celes dous uirtuz ou tote li perfections est. et de la uje contemplative. et de la uie actiue. dont om leist el liure Iob selonc les anciens translators. Pitiez dist il est sapiance. mais abstenir de mal est sciance.</p>
<p n="279"> Sapiance est pitiez c'est amors per cai nos desirons deu a ueoir. et per cai nos creuns et esperuns an luj tant cum nos or lo ueuns el mireor et oscuremant. et esploituns an ceu por ceu ke nos lo uoiens auuertemant et ansi <milestone unit="folio" n="131v"/>cum il est.</p>
<p n="280"> Mais abstenir des mas est sciance des choses temporeis an queiles nos summes. et an queiles nos abstenuns de tant des maus. de tant cum nos a biens nos estudiuns.</p>
<p n="281"> A ceste sciance et a ceste abstinance afierent tot premiers li estude de totes uirtuz. et apres tote li discipline des arz ki an ceste uie sunt. ou nos summes. mais li estude des uirtuz resuuardet anceos as souerains biens. qui la uirtujt de la soueraine sapiance nos poroffrent. et ki sunt tujt plain de l'odor de sa suauiteit. Li discipline des arz est entor les trauaus del cors. et tost decourt <milestone unit="folio" n="132r"/>en uaniteit s'ille relieie n'est per la religion de la foet.</p>
<p n="282"> En cez dous choses c'est an l'estude des uirtuz et an la discipline des arz. est sciance une chose ke li cuers comprant ou per raison ou per les sanz del cors. et retient en sa memoire. et ceu ke nos proprement comprenuns per les sanz doit om del tot atorneir a la conscience s'un esuuardet bien la chose. Mais ceu ke li raisons comprant per lei meimes. an cez choses. si est iai ceu en cai li sciance et li sapiance se concordent.</p>
<pb n="279"/>
<p n="283"> Tot ceu ke d'aillors uient. cest per les sanz del cors. dessant el cuer assi cum estrainge <milestone unit="folio" n="132v"/>chose et d'aillors uenanz. mais ceu ke de sun espoene greit uient el cuer ou per la force de raison. ou per lo natureil antandemant des niant cheiniaules lois de la ueriteit ki chaingieie ne puet estre. per kai li tres malite iant meimes iugent a la fieie tres adroit. ceu si est si fort en la raisun. ke per ceu meimes soit li raisons. ou ceu meimes soit li raisons. ne ceu ne li uient mie tant per ancune doctrine ansi ke ceu soit sciance. cum ceu k'ille ceu antant estre an lei natureilmant. ou quant autres li ramentoit. ou quant ale meimes lo retraitet ansi ke ceu deuient <milestone unit="folio" n="133r"/>a lei antandemanz.</p>
<p n="284"> En la queile est li plus granz chose et li miedre. quant ceu ke conue chose est de deu per ceu ke deus demostret natureilment. est auuert a l'ome nes a celuj ki maluais est. Apres uient li natureis affections des uirtuz dont ethnicus li poetes dist. ke li home heient pechier por l'amor de uirtujt. Apres uient une discretions des choses resnaules. per l'ancerchement des resnauleteiz.</p>
<p n="285"> Mais li anfarme partie de sciance est clignanz desouz part. li animals esprouance des choses santaules. ki aujent per les cinc sanz del cors. c'est per lo cuuise. ou lo santemant de <milestone unit="folio" n="133v"/>chair. ou per lo santemant des oiz. ou de l'orgoil de ceste uie.</p>
<p n="286"> Donkes quant li formeie raisons de sapiance formet a lei la consciance. et ordenet la uie. si affaitet ele a lei an baisses choses de la sciance la seruitujt et la soffeisance de la nature. Ans resnaules paroles et anz resnaules choses atteiret l'ordene de uie an l'aquast des uirtuz. la forme de la consciance. ansi k'ille moneie auant per les desoztraines choses. et aiueie per les desoraines. et alanz en ceu ke droiture est. et per iugemant de raison. et per consantemant de uolunteit. et per affection de cuer et per auangement <milestone unit="folio" n="134r"/>d'oeure se hastet de saillir fors an franchise et an uniteit d'esperit. ansi ke li foiaules cuers deuignet uns esperiz ansamble deu. si cum nos auons dit souant.</p>
<p n="287"> Et ceste est li uje de deu si cum nos disimes un petit dauant. qui nen est mies tant esploiz de raison. cum perfeite affections en sapiance. Ceste chose assauorent li saige. c'est ceu per cai il est saiges et espiriteis ki deuenuz est uns esperiz ensamble deu. et ceste est li perfections de l'ome an ceste uie.</p>
<p n="288"> car por ceu k'il eniusc'a ci fut solitaires. se deuient il or uns. ansi ke li soliteiz del cors li tornet an uniteit d'esperit. ansi k'en ous est aamplit ceu ke nostre <milestone unit="folio" n="134v"/>sires orat por ses disciples en la closure de tote perfection. Peires dist il iu uoil k'il ansi soient en nos une chose. si cum iu et tu summes une chose.</p>
<p n="289"> Et de tant cum ciste uniteiz ki est del cuer ansamble deu. ou ciste semblance ki est do cuer a deu. de tant cum ele plus aprochet a deu. de tant conformet ille plus a lei cez desoztraines choses. ansi ke li esperiz et li airme et li
<pb n="280"/>
cors ordineit en lor maniere. et atteiriet en lor leus. et aiasmeit selonc lor merite soient assi esuuardeit selonc lor proprieteiz. ansi ke li hom ancomenst perfeitemant a conostre luj meimes. et per l'esploit de la sue conissance <milestone unit="folio" n="135r"/>ancomanst a munteir a la conissance de deu.</p>
<p n="290"> En la conissance de ceste semblance doit om mout eschuir l'error de dissamblance. quant li affectiuns de l'exploitant cuer s'encomancet premiers a leueir et a esperir. c'est k'il ansi uuet les espiriteis choses as espiriteis. et les diuines as diuines. qu'il d'ales ne panst altremant. s'ansi nun cum li chose est.</p>
<p n="291"> Quant li cuers panset la semblance de luj et de deu. si doit tot premiers en ceu anformeir et affaitier sa panse. k'il del tot se uuarst de panseir luj meimes selonc lo cors. et deu ne mie soulemant selonc lo cors si cum chose ke leus pust porpanre. mais <milestone unit="folio" n="135v"/>nes selonc l'esperit si cum chose muaule. car de tant cum les espiriteis choses sunt eslonzieies de toz encloemenz de leus. de tant sunt ales per nature diuerses de la qualiteit des cors. et de tant cum les diuines sunt estrainges et eslonzieies de la loi de toz leus. et de toz tans. et de la suspicion de tote muance. de tant sormuntent eles totes les corporeils. et totes les espiriteis mananz permenantment. et sansz cheingement en la bienaurteit de lor estauleteit et de lor permenance.</p>
<p n="292"> Et ansi cum li cuers diuiset per les sanz del cors celes choses qui corporeis sunt. ansi ne puet il deuiseir se per luj meimes nun. <milestone unit="folio" n="136r"/>celes choses ke resnaules sunt et espiriteis. mais l'antandemant de celes choses ke de deu sunt ne quieret ne nen atandet se de deu nun. Et tote uoies de plusors c'a deu apartienent. loist il a l'ome ki raison at panseir ancune fieie. et sel puet ancerchier. si cum la doceor de sa bonteit. et la poissance de sa uirtujt. mais ceu k'il androit de luj est. ne puet an en nule maniere panseir. se de tant nun c'um en puet a ceu auenir per lo sant de l'anlumineie amor.</p>
<p n="293"> Croire doit om tote uoies ke deus est. et panseir lo doit li cuer de tant cum li sainz esperiz l'en ajuet si cum une uie permenant. <milestone unit="folio" n="136v"/>uivant et uiuifiant. faisant totes muaules choses sanz muauleteit. antandant et creant toz antandemanz et tote creature antandant. sapiance faisanz toz les saiges. ueriteiz farme et estaule sanz toz declinemanz. de cuj sunt uraies totes celes choses ke uraies sunt. et an cuj sunt permenanment les raisons de totes les choses ke temporelment auienent.</p>
<p n="294"> A cuj uje est sa substance meimes et sa nature. a cuj il meimes est uie ujuanz. et ceste uie est sa diuiniteiz meimes. sa permenance. sa grandesce. sa bonteiz. sa uirtuz estanz et permenanz an lei meimes. tres<milestone unit="folio" n="137r"/>passanz toz leuz per uertu de nature niant local et tot temps permanance. et cece puet on moult plus uraiement compenre per raison et per opinion que sentir per nule maniere de sentement. Plus certejnement tote uoies l'on touche on per le sen
<pb n="281"/>
de l'humle et de l'enluminee <milestone unit="folio" n="137v"/>amour que per nule pencee de raison et ades est moult miendres c'um ne puist pencer et toute uoies moult miex le penceon c'um nel puist dire.</p>
<p n="295"> Ele est cele soueraine essence cui uient tot ce qui est. Ele est cele soueraine substance qui nul suen de uoix n'est sougite ainz li permanans <milestone unit="folio" n="138r"/>comencemans de toutes choses en cui nostre uie ne muert mie. nostre antandement nen essarre mie. nostre ame ne s'ahurte mie cui on quiert ades pour qu'il plus doucement soit attrouez et trueuue tres doulcement pour ce qu'il plus diligemment soit quis.</p>
<p n="296"> Cil qui est merueilleus <milestone unit="folio" n="138v"/>bien uuet uoir cui on ne uoit se merveilleusement non face net son cuer. car on nel puet uoir ne compenre per nule semblance de corps en dorment ne par nule corporele biautei en ueillant ne par nule encerchemant de raison se par nestei de cuer non humlemant amant.</p>
<p n="297"> Ceste <milestone unit="folio" n="139r"/>est li faceons de deu cuj nus ne puet ueor et uiure al munde. Ceste est cele biauteiz a cuj tuit cil sospirent qui desirent a ameir deu lor signor de tot lor cuer. de tote lor airme. et de tote lor panse. et de tote lor force. et a cuj il nen est mie neglijos d'anciteir sun prosme. s'il i aimet si cum luj meimes.</p>
<p n="298"> Quant om receoit ancune fieie lo cuer a cest bien. an la lumiere meimes de la ueriteit uoet il sanz dotance la grace kel dauancet. et quant om la bottet fors si antant a sun auuliteit meimes ke sa uilteiz et li purteiz de cel bien ne uienent. mies bien ensamble. et s'il aimet <milestone unit="folio" n="139v"/>mout li est douce chose li ploreirs car per grant gemissemant lo couient repairier en sa consciance.</p>
<p n="299"> Certes a ceu panseir ne sommes nos mie couenaule. mais cil at pitiet de nos cuj nos amons et de cuj nos reconissuns ke nos dignemant ne pouns ne parleir ne panseir. et tote uoies nos trait et nos atrait sun amors. ou li amors de sun amor ke nos de luj pansiens ou parliens ancune chose.</p>
<p n="300"> Mestiers est al cuer ki a deu panset. k'il luj meimes humilist an totes choses et k'il glorifist an luj meimes deu sun signor. qu'il en la contemplation de deu deuignet ujs a luj <milestone unit="folio" n="140r"/>meimes. et qu'il en l'amor de son creator soit sogeiz a tote humaine creature. k'il de sun cors facet sacrefice saint et uivant et plaisant a deu. et qu'il sun seruise facet raisnaule. Dauant totes choses soit cusencenous qu'il plus ne soit saiges ke mistiers ne soit. anz soit atampreiemant saiges. et qu'il selonc la mesure de la foet qui doneie li est ne mattet mie ses biens en la boche des homes. anz les encloiet en sun acelle. et repoignet en sa consciance. ansi k'il ades ait assi cum ceste ansaigne. et el front de sa consciance. et el front de sun acelle. mes secrez est a mi. mes secrez est a mi; AMEN.</p>
			</div>
		</body>
	</text>
</TEI>