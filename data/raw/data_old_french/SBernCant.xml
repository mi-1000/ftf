<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
  <teiHeader xml:lang="fr">
  <fileDesc>
    <titleStmt>
      <title type="main">Li sermon saint Bernart sor les Cantikes</title>
      <title type="formal">SBernCant</title>
      <title type="reference">SBernCant</title>
      <title type="DEAF">SBernCantG</title>
      <title type="gmd">transcription électronique</title>
      <author xml:id="anonyme">anonyme (traducteur)</author>
      <editor>Équipe de la Base de français médiéval - ENS de Lyon / UMR 5317 IHRIM</editor>
      <funder>Laboratoire IHRIM</funder>
      <funder>ANR (projet CoRPTeF)</funder>
    </titleStmt>
    <editionStmt>
      <edition>transcripion électronique</edition>
      <respStmt xml:id="encoder2">
        <resp>validation finale</resp>
        <name xml:id="AL">Alexei Lavrentiev</name>
      </respStmt>
      <respStmt xml:id="proofreader2">
        <resp>deuxième relecture et vérification du balisage</resp>
        <name xml:id="BS">Bérénice Stoll</name>
      </respStmt>
      <respStmt xml:id="digitizer2">
        <resp>océrisation</resp>
        <name xml:id="CICL">CICL</name>
      </respStmt>
      <respStmt xml:id="proofreader1">
        <resp>première relecture</resp>
        <name xml:id="CS">Claire Sonnefraud</name>
      </respStmt>
    </editionStmt>
    <extent>- Numéros de pages saisies : de 2 à 283 ;
            - Nombre de mots d'après la base des descripteurs : <num xml:id="nb_mots_given">119779</num> ;
            - Nombre de tokens (mots et ponctuations) d'après la base des descripteurs : <num xml:id="nb_tokens_given">136707</num>.
    </extent>
    <publicationStmt>
      <publisher><name>Projet BFM, ENS de Lyon / UMR 5317 IHRIM</name></publisher>
      <address>
        <addrLine>15, parvis René Descartes</addrLine>
        <addrLine>69342 Lyon BP7000 Cedex 07</addrLine>
        <addrLine>Tél : 04 37 37 63 10</addrLine>
        <addrLine>Mèl : bfm@ens-lyon.fr</addrLine>
        <addrLine>http://bfm.ens-lyon.fr</addrLine>
      </address>
      <idno type="bfm">http://catalog.bfm-corpus.org/SBernCant</idno>
      <idno type="doi">10.34847/nkl.afa2z894</idno>
      <availability status="free">
        <licence target="https://www.etalab.gouv.fr/licence-ouverte-open-licence">
          <ab type="availability_bfm" subtype="libre_1b">Les Conditions générales d'utilisation de la Base de Français Médiéval (http://txm.bfm-corpus.org/bfm/files/CGU.pdf), 
            et notamment son Article 5 « PROPRIETE INTELLECTUELLE », s'appliquent à tous les textes de la BFM.</ab>
          <ab type="how_to_cite">
            <label>Comment citer ce texte :</label>
            <bibl>Li sermon saint Bernart sor les Cantikes, édité par Stewart Gregory, Amsterdam, 1994. 
              Publié en ligne par la Base de français médiéval, http://catalog.bfm-corpus.org/SBernCant.
              Dernière révision le 2009-05-23.</bibl>
            D'autres formules de citation de la BFM sont proposées sur la page web suivante :
            http://bfm.ens-lyon.fr/article.php3?id_article=281.</ab>
          <ab type="availability_file">
            <label>Conditions d'utilisation de ce fichier :</label>
              Ce fichier numérique est composé du corps de texte médiéval et des suppléments numériques : balisage XML-TEI, métadonnées (teiHeader), balisage du discours direct. Le texte et les suppléments numériques sont libres de droit et peuvent à ce titre être téléchargés et réutilisés librement.
            </ab>
            <ab type="availability_txmweb" subtype="illimité">
              <label>Conditions d'utilisation par le portail BFM :</label>
              Pas de limitation dans l'usage des fonctionnalités. Téléchargement autorisé.</ab>
        </licence>
      </availability>
    </publicationStmt>
    <sourceDesc>
      <biblFull>
        <titleStmt>
          <title>Sermones in Cantica</title>
          <respStmt>
            <resp xml:id="editor">Éditeur scientifique</resp>
            <name type="person">Stewart Gregory</name>
          </respStmt>
        </titleStmt>
          <extent>282 page(s), soit 2-283
        </extent>
        <publicationStmt>
          <publisher>Rodopi</publisher>
          <pubPlace>Amsterdam</pubPlace>
          <date>1994</date>
          <idno type="sigle_DEAF">SBernCantG</idno>
          <idno type="cote_biblio">D4.019 : COR3 GRE</idno>
        </publicationStmt>
      </biblFull>
    </sourceDesc>
  </fileDesc>
  <encodingDesc>
    <projectDesc>
      <p>Projet :<name type="project">BFM - Base de français médiéval</name>
        Resp. : <name type="person">Céline Guillot-Barbance</name>
        Équipe : Base de français médiéval
        Laboratoire : UMR 5317 IHRIM
        Institution : ENS de Lyon
        <address>
          <addrLine>15, parvis René Descartes</addrLine>
          <addrLine>69342 Lyon BP7000 Cedex 07</addrLine>
          <addrLine>Tél : 04 37 37 63 10</addrLine>
          <addrLine>Mèl : bfm@ens-lyon.fr</addrLine>
          <addrLine>http://bfm.ens-lyon.fr</addrLine>
        </address>
      </p>
    </projectDesc>
    <editorialDecl>
      <p>Voir le <ref target="http://bfm.ens-lyon.fr/IMG/pdf/Manuel_Encodage_TEI.pdf">Manuel d'encodage XML-TEI de la BFM</ref>
        et les <ref target="http://bfm.ens-lyon.fr/IMG/pdf/Consignes_BFM.pdf">Consignes aux relecteurs de la BFM</ref>.</p>
    </editorialDecl>
    <tagsDecl>
      <namespace name="http://www.tei-c.org/ns/1.0">
        <tagUsage gi="body" occurs="1"/>
        <tagUsage gi="div" occurs="45"/>
        <tagUsage gi="front" occurs="1"/>
        <tagUsage gi="gap" occurs="1"/>
        <tagUsage gi="head" occurs="44"/>
        <tagUsage gi="milestone" occurs="637"/>
        <tagUsage gi="p" occurs="358"/>
        <tagUsage gi="pb" occurs="282"/>
        <tagUsage gi="q" occurs="746"/>
        <tagUsage gi="quote" occurs="179"/>
        <tagUsage gi="supplied" occurs="2"/>
        <tagUsage gi="text" occurs="1"/>
        <tagUsage gi="title" occurs="14"/>
      </namespace>
    </tagsDecl>
  </encodingDesc>
  <profileDesc>
    <creation>
      <name type="author">anonyme (traducteur)</name>
      <title>Li sermon saint Bernart sor les Cantikes</title>
      <date type="compo" when="1187-01-01" notBefore="1175-01-01" notAfter="1199-01-01" n="12">4e q. 12e s.</date>
      <date type="compo_periode">ancien</date>
      <date type="compo_sous_siecle" n="12_3">fin</date>
      <date type="ms" when="1200-01-01" notBefore="1190-01-01" notAfter="1210-01-01">ca. 1200</date>
      <idno type="msIdentifier">Nantes, Musée Dobrée, 5</idno>
      <region type="dialecte_auteur">wallon</region>
    </creation>
    <langUsage>
      <language ident="fro" usage="100">Le texte est entièrement écrit en prose en ancien français.</language>
    </langUsage>
    <textDesc>
      <channel mode="w">print</channel>
      <constitution type="single"/>
      <derivation type="traduction">Sermones in Cantica de saint Bernard</derivation>
      <domain type="religieux"/>
    <factuality type="inapplicable"/>
      <interaction type="none"/>
      <preparedness type="prepared"/>
      <purpose type="narrative"/></textDesc>
    <textClass>
      <keywords scheme="http://authorities.bfm-corpus.org">
        <term type="domaine">religieux</term>
        <term type="genre">sermon</term>
        <term type="forme">prose</term>
        <term type="relation">traduction</term>
      </keywords>
    </textClass>
  </profileDesc>
  <revisionDesc>
    <change who="#CICL" when="2008-07-21">océrisation</change>
    <change who="#CICL" when="2008-07-21">scannage</change>
    <change who="#AL" when="2008-08-13">préparation à la relecture 1</change>
    <change who="#CS" when="2008-11-04">première relecture</change>
    <change who="#AL" when="2008-12-11">conversion en XML et balisage automatique</change>
    <change who="#AL" when="2009-01-14">création du descripteur</change>
    <change who="#BS" when="2009-03-28">deuxième relecture et vérification du balisage</change>
    <change who="#AL" when="2009-05-23">validation finale</change>
    <change when="2009-05-23">Dernière modification du texte</change>
    <change when="2022-11-04">Création de cet entête</change>
  </revisionDesc>
</teiHeader>
<text>
        <pb n="2"/>
        <front>
            <div type="incipit">
                <p>Ici comencet li promiers sermons saint Bernart sor les Cantikes</p>
            </div>
        </front>
        <body>
            <div type="sermon">
<head>Sermon I</head>
<p>A vos, sanior frere, doit om altres choses u, certes, altrement dire ke az altres del secle. A ceaz, vraiement, donet lait a boivre, nient mangier, cil ki enseniant tient la forme de l'Apostle; car icil meïmes ensenget par son exemple que l'on doit az spirituéz spiritueiz choses dire. De vos avons nos fiance ke vos teil estes, se vos ja de lonz n'estes ensongiét en vain es celestes estuides, et travailhiét de sens, et pensét avez en la loi Deu et jor et nuit. Giers, apareilhiez vos joises, nient a oés lait mais a oés pain. Un pain at devers Salemon et cil est splendianz et mult saverous. Del livre di ge ki at nom <title rend="ital">Cantikes des Cantikes</title>. Soit fors getez, se il vos plaist, si soit brisiez.</p>
<p>Car des paroles <milestone unit="folio" n="1vb"/> Ecclesiastes, se je n'en sui deceuz, estes vos assez estruit conoistre et despitier la vaniteit de cest munde. Et ke de parables? Ne sunt donkes vostre vie et voz constumes assés amendeit et enformeit solunc la doctrine ki en eles est trovee? Par tant, aprés cez dous, essaiez pains ke vos aveiz enprontez fors de l'escrin de vostre ami, aprochiez a cest tierc pain, ke vos, puescelestre, essaiez meilhors choses. Car, cant doi mal sunt ki soul u maement chevalerient encontre l'anrme, la vaine amors de cest munde et li demesuree de nos, a l'une et a l'altre pestilence sunt conut encontre aler cil doi livre: li unz par lo ferement de discipline trenchet chascunes malvaises choses fors des constumes et les superfluitez de la char; li altres, par la lumiere de raison, parzoit sagement en tote la glorie la false colour de vaniteit et deviset vraement de le fermeteit de veriteit. A la parfin, plus ke toz humains estudes et mundains deseiers prisat il Deu cremoir et <milestone unit="folio" n="2ra"/> ses comanz garder. Et a droit, car cil promiers est comencemenz de vrai repaus, et li altres fins. Ferme chose vos est nient altre chose estre vraie sapience et parfinee ke laissier lo mal et faire lo bien. Lo parés, se ferme chose vos est nului pooir <pb n="3"/> repairier del mal sen la cremor Deu ne bone oevre estre senz la garde des comanz Deu.</p>
<p>Giers, cant li doi mal sunt fors boteit par la leizon de cez dous livres, covenablement venget l'om a cest saint et divin sarmon qui, cum il soit fruiz d'ambedous, ne fait mie a delivrer se az sobres oreilhes et as sobres penses nun. Et, se ce num, anz ke la chars soit domee par estuides de disciplines et sozmise a l'espir, anz ke li orguéz et li faihs del secle soit despitiez et degetez, mal dignement entaissent li nunpur la sainte lezon a lire. Car, certes, alsi cum la lumiere avironet en vain les oez clos u avogles, alsi li bestialz hom n'entent mie cez choses ki sunt de l'espir Deu. Certes, li Sainz Espirs de discipline <milestone unit="folio" n="2rb"/> fuirat ensus del foindement, et ce est vie nient continenz. Mais, ne ja n'arat il part en la vaniteit del munde cum il soit enspris de veritét. Car quel compangie at al savoir ki de desor est et lo savoir del munde, ki est folie devant Deu, u li savoirs de la char, ki est anemiable a Deu? Ge cui que cil amis qui a nos vient de la voie n'arat dont il puist murmureir encontre nos, cant il arat pris cest tierz pain.</p>
<p>Mais ki lo briserat? Presenz est li Sires qui mainie at, conissez lo Sanior el brisement del pain. Car quelz altres est a ce covenables? Certes, ce n'atrairai je mie a moi folement. Ensi esgardez a moi ke vos ne l'agardez mie de moi. Car je sui avoec vos unz des agardanz, mendianz lo mangier de mi anrme, la viande de l'espir. Vraement povres et besonious, huche a celui ki oevret et nuz ne clot por lo tresparfunt sacrament de ceste parole. Li oel de toz espoirent en toi, Sire. Li petit demandarent lo pain et il n'est ki lur briset. Mais l'om en <milestone unit="folio" n="2va"/> at esperance en ta bonteit. Nos toi en proions: Brise az familhous ton pain, se tu denges, parmi mes mains, mais de tes forces.</p>
<p>Di nos, ce toi proi, cui sunt cez paroles, et a cui, et de cui: <q rend="ital"> Par lo baisuel de sa boiche moi baist? </q> Di nos queilz est ciz comencemenz de parleir si subitains et si sodainement faiz. Car alsi chiet il en paroles cum il ait davant dit d'alcunui ki ouist parleit et aprés amoint une respondant persone, qui ki unkes ele soit, qui proiet lo baisuel. Dent en aprés, se il toi proiet u comandet que il <pb n="4"/> soit baisiez de part ne sa cui, por coi proiet il nomeement et ensengiement par sa boiche, et par la boche de lui, alsi cum altre chose que la boche, u chose qui soit estrange a la boche, soi suelent puirir cil qui soi baisent, et nient lur boiche? Cum il ne ce diet: <q rend="ital">De sa boiche moi baist, mais alcune chose moins aconstumee: <quote rend="ital"> Del baisuel de sa boiche moi baist. </quote></q> Et vraiement joiouse parole ki prent comencement al baisuel. Et mimes la suee face <milestone unit="folio" n="2vb"/> de l'Escriture legierement entalentet et atrait al lire, si ke ce ki en lei s'atapist delitet a travailh encercier, ne n'anoiet mie, puescelestre, la grietez de l'enquerre la u la suavitez de la parole assuaiget. Mais cui ne facet mult sonjous ciz comencemenz senz comencement et la novelerie de parole el viez livre? Dont ferme chose est ceste oevre nient estre faite par humain engeinh mais par l'art del Saint Espir, qui, ja soit ce que ele soit griés par entendement, nequedent est ele delitable a enquerre.</p>
            <p>Mais ke? Trespassons nos lo title? Ne covient mie, nes une letre, cant comandeit nos est que nos concoilhons les petites fraitures del reliet. Li titles est teilz: <title rend="ital"> Les Cantikes des Cantikes Salomon comencent</title>. Pren garde, a premiers, lo nom del Paisieble, ce est Salomon, convenir al comencement del livre ki comencet el signe de paiz, ce est en baisuel. Lo parés, par teiz comencemenz enten soulement les paisiebles penses estre enviees a ceste escriture entendre, ki ja soi puent oster <milestone unit="folio" n="3ra"/> des destorbances des visces et des noises des songes.</p>
<p>Et, en aprés, ce mimes ne quide mie estre oisouse chose que el title n'at mie soulement <title rend="ital"> Cantikes </title> mais <title rend="ital"> Cantikes de Cantikes</title>. Certes, pluisors cantikes ai lieut en Escritures et si ne moi ramembret nul de ceaz ensi estre apeleit. Israël cantat une canzon a nostre Sanior par ce que il eret escapeiz del servaige et de l'espee Pharaon, et ke il par doble service de le meir astoit merveilhousement delivrez et vengiez ensemble. Et, nekedent, ce ke il chantat ne fut mie apeleit <title rend="ital">Cantike de Cantikes</title>, se je bien m'en ramembre, anz dist la Scriture: <quote rend="ital"> Ceste chanzon cantat Israël al Sanior. </quote> Debora alsi chantat, et Judith chantat, et la mere Samuel chantat, et alcant altre prophete chantarent, et de nulz d'eaz ne list om ke il apelaist sa <pb n="5"/> chanzon Cantikes des Cantikes. Vraement, se je n'en sui deceuz, tu troveras que il chantont u par alcun sien u des siens alcun prout, si cum par victorie ke il ourent u par l'eschapement de perilh, u par alcun prout que il ourent <milestone unit="folio" n="3rb"/> reciet de chose covoitie. Giers, ensi chantarent li alcant, chascuns por sa chascune cause, ke il teil ne fuissent troveit que il greit ne sauissent des divins bienfaiz, solunc cele escriture: <quote rend="ital"> Ilh toi loerat cum tu li aras bien fait. </quote> Mais ciz rois Salomons, singulers de sapience, halz en glore, plantis es choses, segurs en paiz, est conuz ke il n'out besoinh de nule de teil chose, por cui, se il l'ouist prise, li ploüst a chanter. Mais neaz ele mimes la Scriture ne semblet mie que ele signifiaist alcune teil chose en alcun lieu de soi.</p>
<p>Giers, divinement enspirez, Salomons chantat les loenges de Crist et de sainte glise, et la graze de le sainte amor, et les sacramenz del parmanable mariage, et si expressat lo deseier de le sainte anrme. Et il, ellezanz par joious espir, fist la chanzon de noces par figuree parole. De ce covroit il sa face en la semblance Moysi, nient moins, puescelestre, splendiant en ceste partie, par tant ke encor en cel tens astoit u nulz u pau de gent qui a overte face fut suffianz <milestone unit="folio" n="3va"/> esgardeir iceste glorie. Giers, par sa excellence aesme je ceste noceal chanzon estre ensengie de teil titele, ke ele a droit soit apelee <title rend="ital"> Cantikes des Cantikes</title>, si cum cil de cui ele chantet est diz Rois des rois et Sires des saniors.</p>
<p>Lo parés, se vos prendez garde a vostre esprovance, dene chantastes vos vos mimes novele chanzon al Sanior, ki mervelhe fist en la victore par cui vostre foiz voint lo munde en vostre eissue fors de la fosse de chaitiviteit et del palut de lie? Lo parés, cant il mist avant establir voz piez sor piere et adrecier voz alemenz, ge cui ke dunkes, par la novelerie de vie ki otroie vos fut, fut envoie en vostre boche novele cantike, chanzons a vostre Deu. Que, cum il vos pardonat les pechiez, cant vos l'en proiastes, ensobretot vos promist les louiers, dene, plus liét par l'esperance des biens ki a venir sunt, mult plus chantastes es voies del Sanior cum granz est la glore del Sanior? Mais se, par aventure, alcune chose obscure des <pb n="6"/> Escritures est aoverte a alcun <milestone unit="folio" n="3vb"/> de vos, dunkes de tot en tot covient, por la viande del celeste pain cui vos avez prise, ke li sons del manjant assuaiget les divines oreilhes en voiz de joie et de confession. Mais, es travalz et es batailhes de chascun jor, qui nule hore ne defalent a ceaz ki piement vivent en Jhesu Crist encontre la char, et lo munde, et lo deable, si cum vos esproveiz en vos mimes senz entrecessement la vie de l'home estre chevalerie sor terre, si vos covient il renoveler les chanzons de chascun jor por les victores ke vos avez conquises. Totes les foiz ke la temptations est sormontee et li visces est vencuz, u li aparanz periz est eschivez, u li laz de l'aguitant est aparceguz, u alcune vielhe u anciene passion de l'anrme est une foiz parfitement sanee, u alcune vertuz longement convoitie et sovent proie alcune foiz, u a la parfin, est recieute par lo don de Deu, ke sonet altre chose en nos par tantes foiz, solunc le prophetie, se rendement de grazes num et voiz de loenge, et a chascun bienfait est Deus beneoiz en <milestone unit="folio" n="4ra"/> ses dones? Et, se ce num, nient greit saichanz serat troveiz, cant la discussions serat venue, cil ki ne puet a Deu dire: <q rend="ital"> Cantables erent a moi tes droitures el lieu de mon exil. </q> </p>
<p>Ja aesme que vos en vos meismes reconissez cez cantikes qui el psaltier sunt apelees cantikes de greiz, par ce ke a vos chascun parfitement, solunc les montemenz que chascunz at ateiriez en son cuer, font a chanter chascunes cantikes a la loenge et a la glorie de celui ki avant moinet. Car, en altre maniere, ne voi ge coment puist estre aempliz ciz vers: <quote rend="ital"> Voiz de joie et de salut es tabernacles des justes, </quote> u cil tres beas et tres salubres enhortemenz de l'Apostle: <quote rend="ital"> En psalmes et ymnes et cantikes spiritueiz chanteiz et loez Deu en vos cuers. </quote> </p>
<p>Mais, une cantike est ki par la digniteit et la suaviteit de li sormontet a droit totes cez que je ai ramembrees, et s'alcunes altres sunt. Et par tant l'apele je a droit <title rend="ital"> Cantike de Cantike </title> par ce que ele est fruiz de toz les altres. La cantike de ceste maniere <milestone unit="folio" n="4rb"/> ensenget soulement li unctions et aprent li esprovance. Cil qui proveit l'ont la reconoissent, et cil ki proveit ne l'ont i enardent par deseier, nient tant de conoistre cum d'esproveir. Car ce <pb n="7"/> n'est pas noise de boiche mais canzons de cuer; n'est mie sons de levres mais movemenz de joie, consonance de volentés nient de voiz. Ne l'ot om mie par defors, ne sonet mie en commun: cele soule l'ot a cui chantee est et qui la chantet, ce est la spouse et li espous. Car ce est une noceaz chanzons qui expresset les castes et les joious enbracemenz de coraiges, la concorde de constumes et de deseiers, la concordable caritez entre l'un et l'altre.</p>
<p>Mais ne fait mie a chanter u a oïr a enfantine anrme, et nevelement et freischement ancor convertie fors del secle, mais a celei ki est avant alee et qui at sage pense, et, parmi ses esploitemenz que Deus li at donez, est ja escriute si ke ele soit ja parvenue a parfit eage, et alsi cum a noceaz anz, anz, di ge, de merites, nient de tens, si ke ele soit covenable <milestone unit="folio" n="4va"/> faite az noces del celeste espous, teile cum nos plus plainement la descrirons en son lieu. Mais li hore trespasset en cui la povretez et li institutions de la regle nos destrent eissir fors az oevres des mains. Demain, el non nostre Sanior, parsivrons del baisuel ce que nos avons comenciét, car del title nos at descombrez li sermons d'ui.</p>
</div>
<div type="sermon">
<head>Sermon II</head>
<p>Mult sovent rapensanz l'ardor des deseiers des sainz peres ki desiroient la presencie de Crist en char, ai honte et compunction en moi mimes et or avisunkes retin ge les larmes, si grant honte ai je de le teddor et de le perece de cez chaitis tens qui or sunt. Car al queil de nos aportet si grant joie li otroiemenz de ceste graze cum la promesse avoit espris es anciens sens lo desier? Ellevos, mult pluisor s'ellecerunt en la nativiteit qui pres nos est a gardeir, mais car fuist ce de la nativiteit! Giers, l'ardant deseier de ceaz et l'amor de lur pie agardance m'ensenget ceste voiz: <q rend="ital"> Del baisuel de sa boche moi baist. </q> Il avoit sentit <milestone unit="folio" n="4vb"/> en espir, qui ki unkes dunkes pot estre spirituéz, cum granz graze seroit espandue en cez levres. Par tant, parlanz en deseier d'arme, disoit: <q rend="ital"> Del baisuel de sa boiche moi baist, </q> car il covoitivet ke il ne fuist boisiez de la parzon de si grant suavitét. <pb n="8"/> Car chascunz parfiz disoit: <q rend="ital">Ke moi detinent cez boches des prophetes qui semment paroles?</q> Il maement, li plus beaz des fiz des hommes, moi baist del baisuel de sa boche. Ne vul ja mie oïr Moysen car il est a moi d'enconbree lengue; les levres Ysaïe ne sunt mie nettes; Jheremias ne seit parleir car il est enfés, et tuit li prophete sunt taisant. Ilh, il de cui il parolent, il moi baist del baisuel de sa boiche. Ne parolet ja mei a moi ne en eaz, ne parmi eaz, car li aiwe est tenebrouse es nues de l'aire, mais il moi baist del baisuel de sa boiche cui presence est plaisieble, et li decoremenz de sa mervilhouse doctrine soient en moi fontaine d'aive sailhant en la vie parmanable. N'est dunkes espandue en moi graze de part celui cui li Peres oinst de l'oile de <milestone unit="folio" n="5ra"/> leece plus ke ses companions, se il moi denget soffrir lo baisuel de sa boiche? Cui parole vraiement vive et faisanz est a moi baisuéz; nient la conjonctions des levres qui a la foiz mentent la paiz des corages, mais plainement une effusions de joies et revelations des secrees choses et une merveilhouse et, en une maniere, nient devisee mellance de la sauraine lumiere et de le enluminee pense; car cil ki a Deu s'ajostet est d'un espir avoec lui. Par tant, a droit ne rezoi ge mie visions u songes, ne vulh mie figures u mireors; mimes les angelicalz bealteiz moi anoient et, certes, li miens Jhesus les sormontet de lonz par sa senblance et par sa bealteit. Giers, ne proi ge mie ke angeles u hom, mais ke il moi baist del baisuel de sa boiche. Et, vraiement, ne li ose mie proier ke il moi baist de sa boiche, car ce atient soulement a l'home cui il prist, ki est d'une feliciteit et d'une singuler prerogative, mais plus humlement li proi ke il moi baist del baisuel de sa boiche, que commune chose est de <milestone unit="folio" n="5rb"/> pluisors qui puent dire: <q rend="ital"> Et nos tuit avons pris de sa planteit. </q> </p>
<p>Entendez. Soit la boiche baisanz li Filz ki char prist, la chose baisie la chars cui il prist; li baisuéz, ce ke fait est et de celui ki baiset et de celui ki baisiez est, la persone qui est faite et de l'un et de l'altre, li moiens entre Deu et les homes, cil hom Jhesus Christus. Giers, par ceste raison, n'osoit nuz des sainz dire: <q rend="ital">De sa boiche, car a celui sol gardevent ceste saniorie a cui singulerment et une foiz <pb n="9"/> s'espressat la boche del Fil Deu cant tote la plantez de la diviniteit soi otriat a lui vraement.</q> Bieneurous baisuéz, et par nient aesmable dengement mervilhous, en cui n'est mie empressee la boiche a la boiche mais Deus est uniz a l'homme. Et la, vraement, signifiet la contractions de levres l'embracement des coraiges; ci mist ensemble li alloiance des natures les humaines choses et les divines et si apaisentat cez choses ki en ciel sunt et en terre. Car il est nostre paiz qui fist de dous choses une. Giers, a cest baisuel sospirevet chascuns sainz de <milestone unit="folio" n="5va"/> l'ancien tens par ce ke il savoit que sor lui seroit li tresors de joie et de leece, et par tant ke il savoit toz les tresors de savoir et de science en lui estre repuns et que il mimes covoitivet penre de sa plenteit.</p>
<p>Ne fut mie repuns, davant l'avenement del Salveor, que Deus avoit penseit sor la lingie des mortéz homes penses de paiz, car Deus ne fesist riens sor terre ke il n'ouist mostreit a ses serjanz les prophetes. Nequedent se lur astoit ceste parole repunse, car en cel tens astoit poie la foiz et mult teneve la sperance, et mimes en alcanz de ceaz ki agardevent lo rachatement Israël. Mais cil ki lo savoient, il prechievent ke Christus venroit en char, et paiz avoc lui. Dont li unz d'eaz disoit: <q rend="ital"> Et paiz serat, fait il, en nostre terre, cant il serat venuz. </q> Anz prechievent mimes toz fierement, si cum il lo savoient divinement, ke li home reciveroient la graze Deu parmi lui. Et ce conut estre aemplit en son tens ses devant coriers sainz Johans et si lo tesmoniat: <q rend="ital"> Graze, fait <milestone unit="folio" n="5vb"/> il, et veritez est faite par Jhesum Crist. </q> Et ensi lo proevet or toz crestiens pobles estre vraie chose.</p>
<p>Mais cant il annuncievent la paiz, et li faitres de la paiz faisoit demorance, si logievet la foiz del poble, cant il n'astoit ki les rachatast ne qui salz les fesist. Giers chosevent li homme les demorances, que cil princes de paiz ki tantes foiz eret nunciez ne venoit ancor mie; il avoient dotes des promesses si demandoient lo signe de la premise recordance, ce est li baisuéz. Alsi cum alcuns del poble respondist a un des messages de paiz: <q rend="ital">Com longement faites vos dotouses noz anrmes? Ja de piece nos annunciez la paiz et si ne vient mie, promettez les <pb n="10"/> biens et ancor i est la turbance.</q> Elevos, par pluisors paroles et en pluisors manieres annunzarent ce mimes li angele az peres, et nostre pere l'anunzarent a nos, si disoient: <q rend="ital">Paiz, et encor n'est mie venue la paiz.</q> Se Deus vult ke je croie ce ke il del bon plaisement de sa volenteit moi promet par si soventin envoiement <milestone unit="folio" n="6ra"/> , et si nel donet, <quote rend="ital"> il mimes moi baist del baisuel de sa boiche, </quote> et ensi, parmi lo signe de pais, moi facet segur de la paiz. Car coment crerai je az paroles? Il covient ke ses paroles soient confermees par oevres. Proevet ses messaiges Deus estre vrais, se il sunt sei messaige, et si les sivet si com il ont sovent promis, car senz lui ne puent rien faire. Il envoiat le serjant, si aportat lo baston, et encor n'i at ne voiz ne vie. Ne m'ellievent mie, ne sui mie resuscitez, ne sui mie escos fors de la purriere, ne respire mie en sperance, se il li prophetes ne descent et si moi baist del baisuel de sa boche.</p>
<p>A ce s'aprochet ke cil ki soi gehist estre moien de nos a Deu est Filz de Deu et si est Deus. Et ke est li hom ke il soi facet conissable a lui, u li fiz de l'home ke il en at cure? Queil fiance ai ge ke je moi ose croire a si grant maiesteit? Dent entaisse je, terre et cendre, que Deus at cure de moi? Il aimet son Pere, mais de moi n'at il mestier; de me biens n'at il besoinh. Giers, de quoi serat a moi <milestone unit="folio" n="6rb"/> ferme chose que il est mes moiens? Nequedent, se Deus, si cum vos vraiement dites, at establit avoir mercit et il penset ke il encor soit plus plaisiebles, establisset testament de paiz et si moi doinst parmanable fiance del baisuel de sa boiche. Ke cez choses ki de ses levres eissent ne facet mie vaines, abaisset soi, enclinet soi, et si <quote rend="ital"> moi baist del baisuel de sa boiche. </quote> Et par ce ke li moiens soit a droit covenables az parties, cil ki Deus est et Fiz de Deu devenget hom et filz de l'home et si moi rendet cert el baisuel de sa boiche. Segurs rezoi le moien Fil de Deu, cui je conois fil de l'home plainement. Ja ne moi serat mie dotous, car il est mes freres et ma chars: ge cui ke cil qui est os de mes osses et chars de ma char ne moi porat despitier.</p>
<p>Giers, ensi demandoit li anciene complainte lo saintisme baisuel, ce est lo mystere de l'encharnement del <pb n="11"/> Fil, cant la foiz defaloit avoit par longe et greval atarjance et li nuncreanz pobles, vencuz par anui, murmurevet encontre les promesses Deu. <milestone unit="folio" n="6va"/> Ce est ma controveüre se vos ne reconissez ce mimes des Escritures. De ce astoient, certes, cez voiz complaindables et plaines de murmure: <q rend="ital"> Mande, remande, agarde, ragarde, un pau la, et un pau la. </q> De ce astoient cez angoissouses proieres et plaines de pieteit: <q rend="ital"> Done louier, Sire, a ceaz ki toi agardent, ke toi prophete soient troveit feable. </q> Lo parés: <q rend="ital"> Esvoile, Sire, les proieres ke li promier prophete dissent el tien nom. </q> De ce astoient cez suees promesses et plaines de conforz: <q rend="ital"> Ellevos, li Sires aparrat et si ne mentirat mie. Se il fait demorance, agarde lo, car il venrat et si ne targerat mie. </q> Lo parés: <q rend="ital"> Pres est ke ses tens venget, et sei jor ne serunt mie enlongiét. </q> Et en la persone de celui qui promis estoit: <q rend="ital"> Ellevos, fait il, je moi abaisse en vos si cum fluvies de paiz et si cum li coranz enundanz a la glorie des paiens. </q> En cez paroles apert assez et la perseverance des precheors et la defiance des pobles. Giers, et ensi murmuroit li pobles et logievet la foiz et, solunc l'adivinement Ysaïe, <milestone unit="folio" n="6vb"/> <quote rend="ital"> li angele de paiz ploroient amerement.</quote> Dunkes, ke tote la humaine lingie ne peresist par desperance, par ke Christus faisoit demorance, cant la floibe mortalitez sospecievet ke ele fuist despitie et avoit defiance de sa recordance a Deu, de la graze ki sovent astoit promise, li saint, ki cert erent de l'Espir, desiroient la certeit de la presence de la char et si requeroient de tot lur enchacement lo signe de la paiz a raparelhier por ceaz qui astoient de petit coraige et por les mescreanz. <quote rend="ital"> Ohi! racine Jesse, qui estas el signe des pobles! </quote> Cant pluisor roi et prophete toi volrent veoir et si ne toi virent mie! Nequedent, bieneurous entre eas toz Symeon, cui vielhece fut en plantive mercit. Cil, vraiement, s'ellezat a veoir lo signe de son deseier et il lo vit si en ot joie, et aprés lo baisuel de paiz cui il ot pris, fut laissiez en paiz. Nekedent si pronunzat Jhesum davant estre neit en ensenge a cui hom contrediroit. Del tot ensi fut. L'om contredist al signe de <milestone unit="folio" n="7ra"/> paiz cant il fut neiz. Mais ce furent cil ki la paiz haïrent, car paiz est az homes de bone volenteit, mais az malz homes fut il piere <pb n="12"/> de scandele et piere d'abuissement. A la fin Herodes fut torbez et tote la terre avoec lui. Vraement en ses propres choses vint il, et li sien nel rezeiurent mie. Bieneurous cil pastor en lur voile, ki furent digne de la vision de cel signe. Ja dunkes soi repunoit il ensus des saiges et des visdes et si soi aovroit az petiz. Herodes le volt veoir, mais par tant que ce ne fut mie de bone volenteit, se nel deservit mie. Vraiement, il eret signes de paiz donez tant soulement az homes de bone volenteit, mais a Herode et a semblanz a lui ne serat donez se li signes nom de Jone le prophete. Et az pastors dist li angeles: <q rend="ital"> Ciz signes serat a vos. </q> A vos, humles, a vos obedienz, a vos qui ne savez mie orgailhousement, a vos voilans et pensanz en la loi Deu et jor et nuit. <q rend="ital"> Ciz signes, fait il, serat a vos signes. </q> Queilz? Cil cui li angele promettoient <milestone unit="folio" n="7rb"/> et li poble requeroient et li prophete annuncievent <quote rend="ital">- ce ke at fait li Sires et si le nos at mostreit -, </quote> en cui li mescreant rezoivent la foit, cil de petit coraige l'esperance, li parfit l'assegurance. Giers, a vos serat ciz signes. De queil chose signes? De pardon, de graze, de paiz, et de paiz ki n'arat mie fin. Giers est ciz signes: <q rend="ital"> Vos troverez un enfant envolut de drapeaz et mis en la crepe. </q> Nekedent Deus est, en lui racordanz le munde a soi. Il morrat por voz pechiez et releverat por vostre justifiement, ke vos, justifiét parmi la foit, aiez paiz a Deu. Cest signe de paiz proposevet za en arrier li prophetes al roi Achaz a proier de part son Sanior Deu u el ciel desor u enfer desoz. Mais li fel rois lo renfusat si ne cremit mie li chaitis que en cest signe douissent estre aconpangies en paiz les haltes choses az basses, si que li desortrain, el descendement nostre Sanior salveit, rezoivent lo signe de paiz el saint baisuel, et li sourain espir aient cele mimes parzon par parmanable suavieteit cant <milestone unit="folio" n="7va"/> il repairroit al ciel.</p>
<p>Mais li sermons doit fineir, et par tant ke je en brief summe reconcoilhe tot ce ke en lui at esteit desputeit, aoverte chose est cest saint baisuel estre otroiét necessairement al munde par dous choses, par ke il fesist foit az floibes et satisfaction al deseier des parfiz; et lo baisuel nient altre chose estre ke lo moien entre Deu et les <pb n="13"/> homes, l'ome Jhesu Crist, ki avoc le Pere vit et regnet el uniteit del Saint Espir Deus senz fin.</p>
</div>
<div type="sermon">
<head>Sermon III</head>
<p>Nos leisons hui el livre d'esprovance. Repairiez a vos mimes et si esgard chascuns sa conscience sor cez choses qui a dire sunt. Ge vulh encerchier se unkes a alcun de vos fut otroiét que il pouist ensi ke il lo sentist dire: <q rend="ital"> Del baisuel de sa boiche moi baist. </q> Car n'atient mie a queil ke plaist home ce dire de volenteit, mais, se alcuns at une foiz rezieut de la boiche de Crist lo spirituel baisuel, senz failhe sa propre esprovance lo resomunt et il lo requiert volentiers. Ge aesme nului pooir savoir ce <milestone unit="folio" n="7vb"/> que soit se celui nom ki lo prent, car ce est la manne repunse, et cil soulement ki la manjout arat encor fain. Ce est la fontaine saelee a cui estranges n'at communion, et cil solement ki en boit arat encor soif. Oiez celui ki l'avoit essaie, coment il la redemandoit: <q rend="ital"> Rend a moi, fait il, la leece de ton salut. </q> Ce ne prendet mie a soi li anrme chargie de pechiez, semblanz a la moie, qui encor est sozmise az passions de la char, ki ancor ne sent mie la suaviteit de l'Espir, ki ne seit et ki n'at esproveit les deventrienes joies. Nekedent, a celei ki teile est mosterrai je lieu covenable a soi el salut. Ne soi elliet mie folement a la boiche del trespieu espous, mais tres paürouse gecet avoec moi az piez del tres seveir Sanior, et tremblant avoec lo publican esgard la terre, non lo ciel, ke la face ki aconstumee est es tenebres ne soit confuse des lumieres del ciel et apressee de glorie, et ke ele ne soit renvolepee lo parés el avoglement de plus espesse obscurteit cant ele serat rebatue <milestone unit="folio" n="8ra"/> par les nient aconstumees splendors de le maiesteit. Ne toi semblet mie, anrme, qui ki unkes es teile, ne toi semblet vilz et despitables cilz lieus u la sainte pecheresse mist jus ses pechiez et vestit la sainteeit? La muat li Ethiopisse la peal, et ele, restablie en novele blancor, respondoit ja dunkes segurement et vraiement a ceaz qui li reprovevent la parole: <q rend="ital"> Ge sui noire, mais bele, filhes de Jerusalem. </q> As tu mervelhe par kel art ele ce pooit faire u par queilz merites ele l'out? A <pb n="14"/> pau de paroles entent. Ele plorat amerement, et cant ele trahoit de ses profundes entrailhes les lonz sospirs, et soglotoit saintieblement dedenz lei mimes, si vongeat ele fors les humors del fiel. Li celestes mides li socorut tres hinelement, car isnelement cuert sa parole. N'est dunkes puisons la parole Deu? Oïl vraiement, fors et trenchanz et encerchanz les cuers et les rains. A la parfin est la parole Deu vive et faisanz et plus tresperzanz ke nule espee a dous tailhanz, et atoichanz de ci ke al departement de l'anrme <milestone unit="folio" n="8rb"/> et de l'espir, et des jointures et des meoles, et deviseresse des penses. Giers, solunc l'exemple de ceste bieneurouse repentant, abaisse toi, chaitive, ke tu laisses a estre chaitive. Abaisse toi en terre, enbrace les piez, apaisente les de baisuéz, leive les de larmes. Et nequedent nes laveras mie, mais toi, si ke tu devenges une de le herde des tondues qui montent fors de le lavendiere, si ke tu, lo viaire covert de honte et de larmes, n'oses mie anzois leveir dont se toi serunt pardoneit tei pechiét, ke tu oies: <q rend="ital"> Lieve toi, lieve toi, chaitive filhe Syon, lieve toi, escou toi fors de le purriere. </q> </p>
<p>Giers, cant tu aras pris lo promier baisuel az piez, ne toi oseras mie manés ellever al baisuel de la boche, anz serat ta voie a un moien baisuel, cui tu penras el secund lieu, a la main. Et de celui apren teil raison: se Jhesus moi dist: <q rend="ital"> Toi pechiét toi sont pardoneit, </q> ke moi valt ce, se je ne laisse a pechier? Ge ai devestie ma cote. Se je la revest, cum bien ai je esploitiét? Lo parés, se je mes piez, cui je <milestone unit="folio" n="8va"/> avoi lavez, remboe, valdrat moi dunkes riens ce que je les avoi lavez? Ge, sordeilhouse de totes manieres de visces, ai longement gieut en palud de lies, mais, se je i rechai, peihs moi serat ke cant ju i gisoi. A la fin, moi ramembret ke cil qui moi fist salf moi dist: <q rend="ital"> Ele vos, tu es sanez, va t'en, et si ne peche desormais, ke alcune peiors chose ne toi avenget. </q> Et cil ki donat la volenteit de repentir, mestiers est ke il doinst la vertut de contenir, si ke je ne face chose ki a repentir soit et ensi soient mes dairienes choses peiores des promieres. Car guai a moi, repentant, se manés sortrait sa main cil senz cui je ne puis riens faire. Nient, vraiement, car ne repentir ne contenir. Dent aprés ge oi ce ke li sages conseilhet: <q rend="ital"> Ne  <pb n="15"/> dobler mie, fait il, ta parole en l'orison. </q> Ge ai paür de ce ke li Jugieres manacet a l'arbre ki ne fait fruit. Par tant, bien lo gehis, ne moi vraiement est mie assez la promiere graze, par cui je sui ja repentanz des malz, se je l'altre ne <milestone unit="folio" n="8vb"/> pren, ke je face fruiz dignes de penance et desorenavant ne repaire mie a ce ke je avoi vongiét.</p>
<p>Giers, ce moi covient promiers et proier et penre, ke je ose plus haltes et plus saintes choses atoichier. Ne vulh mie sodainement halz devenir, petit et petit vulh esploitier: tant cum li ultrages del pecheor desplaist a Deu, tant li plaist li huntes del repentant. Tu l'apaisentes tost se tu gardes ta mesure et se tu ne quiers mie plus haltes choses de toi. Lonz et halz est li salz des piez a la boiche, mais neaz covenables aproichemenz n'est ce. Et quoi altre chose? Atocheras les sainz viaires, tu ki ancor es arrosez de novele purriere? Seras tu hui presentez al viaire de glorie, ki hier fus trahiz fors del palut? Parmi la main est tes trespassemenz, cele toi terdet promiers, cele toi elliet. Coment elliet? Donant ce dont tu soies taissie. Que est ce? La bealtez de continence et li fruiz dignes de penance ce sunt oevres de pieteit. Cez choses toi elleveront <milestone unit="folio" n="9ra"/> fors des fins en la sperance de oser meilhors choses. Et cant tu rezois lo don, si baise la main; ce est nient a toi, mais a son nom done glore. Done li une foiz et done li l'altre, or par les pardonez pechiez, or par les otroies vertuz, u, certes, voies dont tu armeras ton front encontre cez colz ke li Apostles dist: <q rend="ital"> Que as tu, hom, ke tu n'as pris? Et se tu l'as pris, por coi en as tu glore alsi cum tu ne l'aies mie pris? </q> </p>
<p>Ja, a la parfin, cant tu es dous baisuéz as la doble esprovance de la divine dignation, puescelestre n'aras mie honte d'entaissier plus saintes choses, car tant cum tu creis en graze, tant t'enlarges tu en fiance. De ce avient ke tu aimes plus ardanment et huches plus fiement, por ce ke tu sens qui toi falt. Mais a celui ki huchet serat aovert. Ge cui ke cil soverains baisuéz, queilz ke il soit unkes, de la souraine dignation et de mervilhouse suaviteit, ne serat mie denoiez a celui qui telz serat. Ceste est la voie, ciz est li ordenes. Promiers nos <milestone unit="folio" n="9rb"/> culchons az piez si plorons davant lo Sanior ki nos fist ce ke nos avons fait; <pb n="16"/> aprés si querons la main de celui ki relievet et ki enforcet les floibes genoilhes; aprés, cant nos avons ce conseut par pluisors larmes et proieres, a la fin, puescelestre, si osons ellever lo chief al viaire de glorie, poürous et tremblanz, lo di, nient solement por esgarder mais por baisier. Car Christus li Sires est espirs davant nostre face, a cui, se nos sumes conjoint el saint baisuel, devenons uns espirs par son dengement.</p>
<p>A toi, Sire Jhesu, a toi dist a droit mes cuers: <q rend="ital"> Toi exquist ma face, ta face, Sire, requerrai je. </q> Car tu moi fesis main oïr ta mercit, cum tu a moi, promiers gisanz en pulriere et baisant tes honorables piez, pardonas ce que je avoi malement vesquit. Aprés, el avant alement del jor, fesis tu l'anrme lie de ton serf, cant tu el baisuel de la main moi otroias la graze de bien vivre. Et or, ke i at plus, beaz Sire, se ce num ke tu moi rezoives el ardor de l'Espir, en la planteit de lumiere, el baisuel mimes de <milestone unit="folio" n="9va"/> la boiche, si moi aemplisses de leece avoec ton viaire? Ensenge moi, tres sueiz et tres pieus, ensenge moi u tu geices, u tu paisses en meidi. Sanior frere, bon nos est ci estre, mais elevos li malisces del jor nos enrehuchet. Cil hoste, de cui nunciét nos est ke il nos sunt sorvenut, nos destrendent rumpre miéz ke finer lo paisieble sermon. Nos eisterons fors az hostes, ke alcune chose ne defailhet az offices de le cariteit de cui nos parlons, ke par aventure n'avenget ke hom de nos oiet dire: <q rend="ital"> Il dient et si ne font mie. </q> Vos, orez endementres ke Deus facet bien plaisanz les volentries paroles de ma boche, a nostre edifiement et a la loenge et a la glore de son nom.</p>
</div>
<div type="sermon">
<head>Sermon IV</head>
<p>Li sermons d'ier enseniat un trepple esploit d'anrme desoz lo nom des trois baisuéz. Avez le vos dunkes obliét? Cilz fait a moi a parsievre par la disputison de hui, solunc ce que Deus dengerat aovrir al povre en sa dulzor. Nos avons dit, s'il vos ramembret, ke hom les prent <milestone unit="folio" n="9vb"/> az piez, a la main, a la boiche. Li promier sunt dediét al comencement de nostre conversion, li altres est otroiez a ceaz ki esploitent, mais lo tierz essaiet la soule et la rere <pb n="17"/> parfections. De cest soul ki est a dairiens mis prist comencement ceste escriture cui nos avons entreprise a traitier, et par l'ocheson de lui i sunt ajosteit li altre dui. Et se ce est necessaire chose, vos lo jugereiz. Ge cui ke mimes la face de la parole les somunt a enquerre. Merveilhe est se vos ne parcivez que il covient altre u altre baisuéz estre de cui cil volt deviser cel baisuel de la boiche, ki dist: <q rend="ital"> Del baisuel de sa boiche moi baist. </q> Car por coi ne pooit assez estre se il ouist dit simplement: <q rend="ital"> Il moi baist, </q> se il n'i ouist distintement et ensengiement et fors de le constume et de l'usaige de parler dit: <q rend="ital"> Del baisuel de sa boiche moi baist, </q> se par ce nom ke il mostraist cel baisuel cui il proievet estre soverain et nom soul? Ne parlons nos dunkes ensi li uns a l'altre: <q rend="ital">Baise moi,</q> u: <milestone unit="folio" n="10ra"/> <q rend="ital">Done moi baisuel,</q> et nulz ne dist: <q rend="ital">De ta boiche?</q> Et cant nos nos apareilhons li unz de nos de baisier l'altre, ne tendons nos dunkes li unz envers l'altre les boiches cui nos ne requerons mie nomeement? A la parfin, cil ki recontet ke nostre Sires recieut le traïtour al baisuel, dist: <q rend="ital"> Et il lo baisat, </q> fist il, et il ne dist mie de sa boiche u del baisuel de sa boiche. Et ensi ont aconstumeit tuit cil ki parolent et qui escrivent. Giers, cist troi esploit, u deseiers, d'anrmes, sunt assez conut et aovert a ceaz ki esproveit les ont, u cum il rezoivent pardon de lur malfaiz, u rendent grazes des biens, u il esgardent la presence de lur pardoneour et bienfaiteor, en tant cum poable chose est en cest cors.</p>
<p>En aprés entendez plus overtement par queil raison je ai le promier et le secunt greit apeleit baisuel. Li baisuéz est ensenge de paiz, tuit lo savons, et, se <quote rend="ital"> nostre pechiét, </quote> si cum dist la Scriture, <quote rend="ital"> nos desoivret de Deu, </quote> soit enosteit ce ke nos en desoivret <milestone unit="folio" n="10rb"/> si serat paiz. Giers, cant nos faisons satisfaction, ke nos soiens racordeit parmi lo pechiét ke nos avons osteit, ki nos desevrevet, ke apelerai ge lo pardon cui nos recivons se alsi nom cum un baisuel de paiz? Et ciz fait a penre az piez, nient en altre lieu. Car, certes, humle et hontouse doit estre la satisfactions par cui est amendee li orgailhouse transgressions.</p>
<p>Mais, se une plus plaisanz familiaritez de plus ample grasce nos est otroie par plus amendeement a vivre et plus <pb n="18"/> dignement converser a Deu, dont levons nos par plus ample fiance lo chief fors de la purriere par baisier la main, si cum l'om suet faire, del large doneor; se nos del don cui nos avon pris querons la glore del faiteor, nient la nostre, et ses dones reportons a lui, nient a nos. Et se ce nom, se tu toi glorïes en toi, nient en Deu, senz failhe tu es convencuz ta propre main baisier, nient la main del Sanior, et solunc la sentence del bieneurous Job, <quote rend="ital"> ce est granz felonie et devoiemenz de Deu. </quote> Giers, <milestone unit="folio" n="10va"/> se, solunc lo tesmoin de le Escriture, querre sa propre glorie est baisier sa propre main, de celui qui donet glorie a Deu puet hom dire covenablement ke il baiset la main Deu. En totes choses lo veons nos ensi estre que li serf soelent baisier les piez de lur coreciez saniors cant il lor proient pardon, et li povre les mains des riches de cui il prendent dones. Mais par tant ke Deus est espirs et cele simple substance n'est mie distintee par alcuns corporalz membres, alcuns, puescelestre, serat qui de lui ne reciverat mie alcune teil chose, anz moi destrenderat ke je li mostre lez piez et les mains de Deu et ensi le proeve ce ke je define del baisuel des piez et des mains. Mais, que dont se je demande mon demandeor de le boiche Deu, que il moi demostret a Deu atenir ce ke la Scriture dist del baisuel de la boiche? Certes, u il at membres avoec boiche u il n'at boiche ne membres. Mais et boiche at Deus, dont il aprent l'ome science et main, dont il donet viande a tote char, et piez, <milestone unit="folio" n="10vb"/> des queilz la terre est scameaz et az queilz li pecheor convertit et abaissiét font satisfaction. Totes cez choses vraiement at Deus par fait, nom par nature. Senz failhe, et la hontouse confessions troevet a Deu u ele soi abaisset humlement, et li apareilhie devotions u ele soi refacet renovelant, et la delitable contemplations u ele soi repauset en soralant. Totes choses est a toz ki totes choses aministret et n'est mie alcune chose de totes choses proprement, car ce ke il est en soi, il maint en lumiere u l'om ne puet entrer, et sa paiz sormontet toz les sens, et de son savoir n'est numbres, et de sa grandece n'est fins, et nel puet nulz veoir par ke il vivet. Nient ke il soit lonz de chascun, qui est estre de toz, senz cui totes choses sunt nient. Et ke tu plus toi <pb n="19"/> merveilhes, nule chose n'est plus presenz de lui et nule moins comprendable. Ke est plus presenz chose a chascune chose ke ses estres? Et a cui est moins comprendable chose ke li estres de totes choses? <milestone unit="folio" n="11ra"/> Vraiement je di ke Deus est estres de totes choses, nient par ce ke eles soient ce ke il est, mais par tant ke de lui et par lui et en lui sunt totes choses. Giers, de totes choses qui faites sunt est lur estre lur faitres, mais cause, non materialz. En teile maniere denget cele maiestez estre a ses creatures, et a totes vraiement ce ke eles sunt, mais az vivanz ce ke eles vivent. Az usanz raison lumiere, az vivanz droitement vertuz, az venquanz glore.</p>
<p>Et en totes choses a creeir, a governeir, a aministreir, a movoir, a avant aler, a renoveler, a confermer, n'at il mie mestier d'alcun corporeil enstrument, ke totes choses par sa soule parole creat, et les cors et les espirs. Les anrmes ont mestier de cors u de corporeiens sens por conoistre li uns l'altre et estre poissant, mais ne mie ensi li tot poanz, de cui soule volentez vient az altres faisance, alsi es choses a creeir cum es choses a ordineir, tant cum il vult. Il puet a cui cum il vult tant cum il vult, et senz <milestone unit="folio" n="11rb"/> l'office u lo service des corporéz membres. Quides tu ke il requieret aiüe de corporeil sens por esgarder cez choses ke il mimes fist? Nule riens de totes choses ne s'atapist u fuit davant la lumiere ki par tot est presenz, et nekedent, por conoistre alcune chose, n'at besoinh del ministeire d'alcunui renunzant. Et ne conoist mie soulement totes choses senz cors, anz les fait conoistre a ceaz ki net sunt de cuer senz cors. Ce mimes dirai ge plus largement, par ke il soit plus entendable. Mais, puescelestre, par tant que li angoisse del sermon ki doit finer nel soffret mie, miéz est de conseil ke nos lo tarjons jus que a demain.</p>
</div>
<div type="sermon">
<head>Sermon V</head>
<p>Quatre manieres sunt d'espirs. Conues vos sunt cil de le beste, li nostres, li angelicalz, et cil ki les fist. N'i at celui de toz a cui ne soit necessaires li cors u la semblance del cors, u par soi u par altrui, u par soi et altrui, senz <pb n="20"/> celui a cui tote creature, alsi corporéz curn spirituéz, gehist a droit et dist: <q rend="ital"> Tu es mes Deus, car tu n'as besoin de mes <milestone unit="folio" n="11va"/> biens. </q> Et li promiers, maement, at si grant mestier de cors ke il ne puet estre, coment ke soit, senz lui, et avoc la beste lait a vivifier et a vivre cant la beste muert. Nos vivons vraiement aprés lo cors, mais la u hom vit bieneurousement n'avons nos nule entree se par lo cors nom. Ce avoit sentit cil qui disoit: <q rend="ital"> Les nient veables choses de Deu sunt esgardees par cez choses ki veables sunt. </q> Vraement cez choses ki faites sunt, ce est cez corporéz et cez veables choses, ne vinent mie en nostre conissance se eles ne sunt senties parmi l'enstrument del cors. Giers, la spirituéz creature qui nos sumes at lo cors necessaire, senz cui ele ne puet assivre cele science de cui ele at pris devoir aleir a cez choses de cui conissance ele devient bieneurouse. Se l'om ci moi met davant des petiz baptiziez ki eissent del cors senz la science des choses cui l'om puet sentir, et nequedent si croit l'om ke il nient moins par ce ne trespassent a la bieneurouse vie, briement respont ke ce lur fait la graze, <milestone unit="folio" n="11vb"/> nom la nature. Et que atient a moi del miracle Deu, ki parole des naturéz choses?</p>
<p>Or nos facet certains que li celeste espir ont mestier de cors maement cele vraie et vraement divine sentence ki dist: <quote rend="ital"> Ne sunt il dunkes aministreor espir envoiét en service por ceaz ki prendent l'eritaige de salut? </quote> Giers, par quel maniere emplissent il lur mestier senz cors maement a ceaz ki vivent en cors? Car hom ne puet mie cuerre ne de liu en liu trespasser senz cors, que soventes fies alsi les angeles faire alsi nom dotable ke conue proevet auctoritez. De ce est ke li pere les virent et que il entrarent a eaz et manjarent avoec eaz et lavarent lur piez. Ensi ont besoinh de propre cors li desortriens et li desoztriens espirs, mais dont il aiüent, nient dont il soient aidiét.</p>
<p>Mais la beste, voirement, del detre de servage sert en aidant as us tant soulement des temporéz et des corporéz necessitez, et par tant trespasset avoec lo cors et defalt avoec lo cors <milestone unit="folio" n="12ra"/> cil espirs, car li sers ne maint mie en la maison parmanablement, ja soit ce ke cil ki bien en usent reportent tot l'usaige de cest temporeil servaige a <pb n="21"/> l'aquest des parmanables choses. Mais li angeles est sonjous d'aministreir en la franchise de l'espir l'office de pieteit et delivreit soi apareilhiet, et haitiét, ministreir az homes des biens ki a venir sunt, si cum a ceaz ki doient estre parmanablement citain avoec eaz et joïr de la parmanable joie. Giers, cil par ke il a droit servent, et ciz par ke il piement aiüent, ambedui ont mestier de lur cors par ke il aiüent. Quar je ne voi en quoi il lur aiüent maement al profit de parmanableteit. Car li non rainhnables espirs, et se il prent les corporéz choses parmi lo cors, esploitet il dunkes tant parmi son cors ke il parmi les corporéz et les sentables choses ke il sent parmi lo cors atoichet en esploitant az spirituéz et entendables choses? Nequedent, a cez choses penre est il conuz aidier par son corporeil <milestone unit="folio" n="12rb"/> et temporeil service ceaz ki tot l'usage des temporéz choses tresportent al fruit des parmanables, ki usent cest munde alsi cum il ne l'usent mie.</p>
<p>Mais li celestes espirs, senz l'aiüe del cors et senz l'esgart des choses cui om sent par lo cors, senz failhe par la sole visiniteit et vivaciteit de nature, est soffisanz comprendre les souraines choses et trespercier les deventrienes. N'entendit, dunkes, ce li Apostles, qui, cum il desist: <q rend="ital"> Les nient veables choses de Deu sunt esgardees par cez choses qui faites sunt, </q> manés dist aprés: <q rend="ital"> De part la creature del munde? </q> Voirement, car de par la creature del ciel n'est mie ensi. Car la u ciz espirs, envolepez de char, et qui maint en terre, s'enforcet de parvenir, esploitanz petit et petit et de greit en greit, parmi l'esgart des sentables choses, la est cil habiteres des celestes choses par la subtiliteit et la haltece qui ennee li est, et en tote sa ihneleteit et sa legierteit n'est stancenez par l'aiüe de nul corporien sens et n'est mie aidiez par alcune aiüe de corporeil <milestone unit="folio" n="12va"/> sens ne estruiz par l'esgart d'alcune corporeil chose. Car por coi encerceroit il entre les cors les spirituéz sens, cant il les leist senz contrediement el livre de vie et entent senz grieteit? Par coi travailheroit en la suor de son viaire escoure les grains fors des pailhes et les vins fors des roisins et l'oile fors de le olive, ki de tot at assez et habundanment a main? Ki ait <pb n="22"/> cure de foïr puz et es entrailhes de la terre a travailh encerchier les voines des aiwes, a cui de son greit getet fors la vive fontaine cleres aives et habundanment? Giers, ne li espirs de la mue beste, ne li angelicalz, ne sunt en nule maniere aidiét de lur cors por entendre cez choses ki bieneurouse et spirituel font la creature; cil ne l'entent mie par la folie qui ennee li est, li altres par la prerogative de plus excellent glore n'en at besoinh.</p>
<p>Mais aoverte chose est l'espir de l'homme, qui un moien lieu tient entre lo desorain et lo desoztrien, en tant avoir lo cors necessaire a l'une chose et <milestone unit="folio" n="12vb"/> a l'altre k'il senz lui ne puist esploitier ne altrui aidier. Quar, par ce ke je moi taise des altres membres del cors et de lur service, coment enstruis tu celui qui ot senz lengue, u senz oreilhe entent celui ki enstruit?</p>
<p>Giers, cant li bestialz espirs ne puet paier la detre de la condition de son servage senz l'aiüe del cors, ne la spirituéz et la celeste creature aemplir l'office de pieteit, ne la rainable anrme conseilhier a salut, ne a soi ne a son proïme, bien apeirt chascun espir qui creeiz est, u par ce k'il aiüet, u par ce k'il soit aidiez ensemble et si aiüet, avoir mestier de corporel solaz. Car ke donc s'alcunes bestes sunt trovees nient profitables solunc lur us et nient covenable as us des humaines necessitez? Senz failhe eles aiüent par veüe et, se num par us, plus utles <supplied>sunt</supplied> <gap rend="susp"/> az cors de ceaz ki les poissent user. Et se ferme chose est ke eles soient nuisanz et mortéz al temporeil salut des hommes, nekedent ne defalt mie a lur cors ce dont eles sunt a bien a ceaz qui <milestone unit="folio" n="13ra"/> solunc lo proposement sunt saint vochiét. Et se eles ne soi otroient a mangier u ne lur font service, certes, en ce ke eles travailhent l'engen, solunc cel esploit de commune discipline ki presenz est a toz ceaz ki usent raison, par cui les nient veables choses de Deu sunt esgardees veables par cez choses ki faites sunt....Car et li deables et sei serjant, cum lur ententions soit toz jors maligne, vraement vuelent toz jors nuire, mais az bons amanz, de cui est dit: <q rend="ital"> Qui vos porat nuire se vos bon amant estes, </q> ne puent il mie, anz
lur aiüent, ja soit ce ke il ne vulhent, et si sunt a bien az bons. <pb n="23"/> D'altre part, se li angelical cors sunt natureil a lur espir, si cum az hommes sunt li lur, et se il sunt corporeil si cum li homme, nequedent immorteil, ke li homme ne sunt mie encor, u se il muent et tornent les cors en teil forme et semblance cum il vulent, cum, nequedent, en la veriteit por la subtiliteit de lur nature et de lur substance soient nient <milestone unit="folio" n="13rb"/> tanstable et nient atochable del tot a noz us, u il sunt de simple et de spirituel substance si prendent cors cant mestiers est, lo parés, cant il ont finie lur oevre, si les demetent en tele matere de cui il ont pris, nel vulh mie ke vos lo moi demandeiz a solre. Il semblet ke li pere sentissent de ce diverses choses, et ne moi est mie assez clere chose dont ge ensenge altrui, et si gehis ke je nel sai. Mais mimes aesme je la conissance de teilz choses petit pooir aidier a voz esploiz.</p>
<p>Mais ce sachiez, ke nuz des creez espirs ne puet par lui mimes entreir en noz penses ke il senz nul enstruiement de nostre cors u del sien soit mis u melleiz a nos, que nos par sa parzon soiens sage u plus sage, u bon u meilhor. Nulz des angeles, nule des anrmes, est de teile maniere a moi, ne je a alcun d'eaz. Ne li angele puent ensi rezoivre li uns l'altre; soit divisee ceste prerogative al sourain et al nient circumscrit espir, qui soulz, cum il aprent l'angele u l'ome savoir, ne quiert mie l'enstrument de corporeil <milestone unit="folio" n="13va"/> oreilhe, nient plus ke a lui de boiche. Par lui mimes soi enfont, par lui soi fait conisable, purs est receuz des purs. Il solz n'est besonious de nului, il solz est a soi et a toz suffianz, et de sa soule tot poant volenteit.</p>
<p>Nekedent, si fait granz choses et pluisors par sa subjecte corporeil et spirituel creature, mais si cum comandanz, nient si cum mendianz. Ellevos ce que il at or ma lengue corporeil prise en sa oevre, par vos a ensengier, n'est mie besonge mais indulgence, cant il, senz failhe, plus legierement et plus sueif lo poüst faire par lui. En vostre esploit quiert il mon merite, nient son solaz. Ce meimes at mestier de savoir a chascun homme qui bien fait, que il par aventure n'ait glore en soi des biens son Sanior et nient en Lui. Nekedent, alcuns est ki bien fait enviz, u malz hom u malz angeles, et si est ferme <pb n="24"/> chose ke ce ke est par lui fait n'est mie par lui, cant nulz biens ne puet aidier a celui qui enviz lo fait. Giers, a lui est otroie la dispensations, mais ne sai par queil maniere <milestone unit="folio" n="13vb"/> sentons nos plus plaisieblement et plus joiousement lo bien ki est dispensez parmi lo malvais amministreor. Giers, ce est la cause por ke Deus facet bien az bons parmi les malz, nient par ce ke il ait besonge de lur en fere en bien faisant.</p>
<p>Et qui ait dote Deu avoir mult moins de besoins de cez choses ki n'ont ne sens ne raison? Mais cant ce mimes concuerent en bon oevre, si apert ki totes choses servent a celui qui puet a droit dire: <q rend="ital"> Miens est li cercles de la terre. </q> U, certes, il ne quiert mie del servage de la corporeil nature l'efficace mais la covenableteit, car il conoist queilz choses par queilz sunt faites plus covenablement. Soit dent enaprés ke li mestiers des cors soient a la foiz covenablement mis az divines oevres, si cum les pluvies por vivifier les semences, u por multiplier les bleis, u por maürer les fruiz, ke at il a faire de cors qui propres li soit, a cui ferme chose est servir a sa volenteit et senz difference toz les terriens <milestone unit="folio" n="14ra"/> et les celestes cors? Vraiement, en vain at la sue chose qui nule ne troevet estrange a soi. Mais, se nos volons totes les choses ki soi offrent a dire enclore en cest present sermon, li sermons sormonteroit mesure et, puescelestre, les forces des alcanz. Par tant gardons a solre desoz un altre comencement cez choses qui i remanent a dire.</p>
</div>
<div type="sermon">
<head>Sermon VI</head>
<p>Per tant ke li sivanz sermons s'ajoindet a celui qui davant est diz, dene tenez vos ce que desor est dit, lo soul sourain espir, a tot ce que il vult faire u ke il vult estre fait, nule besonge avoir de l'estrument u del service de cors? Giers, donons, segur, a Deu soul incorporaliteit alsi cum immortaliteit, por tant ke il soulz, de toz les espirs, sormontet en tant tote corporeil nature ke il en nule oevre n'at besoin de nul cors, soffianz a totes les choses ke il vult par sa soule spirituel volenteit. Giers, cele soule maiestez est ki n'at mestier, ne por lui ne por altrui, de <pb n="25"/> confort de corporel enstrument, a cui tot poissant volenteit <milestone unit="folio" n="14rb"/> est pres senz demorance tot ce que est, a cui tote halte chose s'enclinet, tote contraire chose donet lieu, tot ce que est creeit otroiet, mimes senz nule aiüe de corporeil u de spirituel confort. Il ensenget u somunt senz lengue, il donet u tient senz mains.</p>
<p>Cez choses faisoit il az peres es promerains secles. Li homme esprovevent les sonjous bienfaiz, mais ne conissoient mie lo bienfaiteor. Cil, vraiement, atendoit de l'une fin jus ke a l'altre fortement et si desposevet totes choses sueif, et par tant nel sentoient li homme. Ilh soi esjoïssoient des biens lo Sanior et, nequedent, ne conissoient mie lo Sanior des oz, par tant ke il jugievet totes choses en paiz. De par lui erent il, mais ne mie avoc lui; par lui vivoient il, mais ne mie a lui; de lui savoient il, mais ne mie lui, estrange a lui, nient sachant greit, forseneit. A la fin, de ce avient ke ce ke il erent, ke il vivoient, que il savoient, n'ascrivoient mie a lur faitor mais a nature u, certes, que plus fole chose <milestone unit="folio" n="14va"/> eret, a aventure. Et pluisor ascrivoient orgailhousement pluisors choses a lur vertut et a lur savoir. Quantes choses atraoient a soi li soduior espir, quantes choses furent donees a la lune et al solel, quantes choses furent otroies a la terre et az aigues! Et az oevres favregies et faites de mains d'ome, et az arbres et az arbroies, et az menues et tres vilhes semences portevent il honor si com a deus. Wai! ensi perdirent li homme et muarent lur glorie en la semblance del veal ki foin manjout. Mais Deus ot mercit de lur error si deniat eissir fors d'un ombrous et espés mont, si mist son tabernacle el soloilh. Ilh offrit sa char as sages, par cui il apreïssent savorer l'espir. Car cant il en char et parmi la char faisoit les oevres qui n'erent mie charnéz, comandanz a la nature et sormuntanz la fortune, folie faisanz la sapience des hommes et descombatanz la tyrannie des deables, si apparoit overtement ke il astoit cil parmi cui cez choses <milestone unit="folio" n="14vb"/> astoient faites anzois, cant eles erent faites. En char, vraement, et parmi la char, fist il poanment et overtement merveilhes, dist il salubres choses, et soffrit desdeniables choses, et par tant mostrat que il astoit cil ki poanment avoit fait lo secle et sagement <pb n="26"/> lo governevet et bonement lo gardevet. A la parfin, cant il preechet a ceaz ki greit ne l'en sevent, et fait miracles az senfoiges, et ouret por ses crucifiors, si declairet il overtement que il est cil ki chascun jor fait naistre son soloilh sor les bons et les malz et pluet sor les justes et les felons. Car ce est que il disoit: <q rend="ital"> Se je ne faz les oevres de mon Pere, ne moi creez mie. </q> </p>
<p>Ellevos, il aovrit la boiche de sa char si aprist les disciples el mont, ki aprendoit en silence les angeles el ciel. A l'atoichement de sa corporel lengue est sanee la lepre et chaciez li avoglemenz et rapareilhiez li oemenz et delloie la mue lengue, et li disciples prés noiez est ellevez, et cil, senz dote, est reconut, a cui David avoit lonz davant <milestone unit="folio" n="15ra"/> dit: <q rend="ital"> Tu aoevres ta main et si aemplis totes les vivanz choses de beneizon.</q> Et lo parés: <q rend="ital"> Cant tu aoevres ta main, si sunt totes choses aemplies de bonteit. </q> Ellevos la repentanz pecheresse, gisanz delez les corporéz piez, oït: <q rend="ital"> Toi pechiét toi sunt pardoneit, </q> et si reconoist celui dont ele avoit lieut estre escrit: <quote rend="ital"> Li diables eisterat fors devant ses piez. </quote> Car la u li pechiez est pardonez, est li deables fors botez del cors del pecheor. De ce dist il universalment, de toz les repentanz: <q rend="ital"> Or est li jugemenz del munde, or serat li princes del munde forsgetez; </q> par tant ke Deus pardonet lo pechiét a celui ki humlement lo gehist et li diables pert la seniorie que il avoit envaïe el cuer de l'homme.</p>
<p>A la parfin il vat sor les undes de la mer a charneiz piez, a cui David avoit dit anzois ke il fuist vestiz de char: <q rend="ital"> En la mer sunt totes tes voies, et toi sentier en pluisors aigues. </q> Ce est, tu descauces les enflez cuers des orgailhous et les fuiables delez des charnéz apresses, justifianz les felons et abaissanz les orgailhous. <milestone unit="folio" n="15rb"/> Mais, par tant ke ce avient nient veablement, si ne seit li charnéz qui ce fait, dont il dist aprés: <q rend="ital"> Et tes traces ne serunt mie conues. </q> De ce dist lo parés li Peres al Fil: <q rend="ital"> Sié, fait il, a mes destres, de ci a tant ke je mete tes anemis escameaz de tes piez. </q> Ce est, de ci a tant ke je sozmette a ta volenteit toz ceaz ki toi despitent, u dolenz u chaitis, u volentrieus u bieneurous. Giers, par tant ke la chars n'entendoit mie cest oevre de l'espir, car li bestialz hom <pb n="27"/> n'entent mie cez choses ki sunt de l'Espir Deu, si fut mestiers ke la pecheresse, corporeilment gisanz az corporéz piez et cez meismes piez baisanz de corporéz levres, receüst pardon de ses pechiez et ensi fuist conissable az charnéz cele muance de le destre de l'Altisme, par cui il justifiet lo felon mervilhousement mais nient veablement.</p>
<p>Mais cez spirituéz piez de Deu, cui il covient de promiers baisier spiritueilment lo repentant, ne moi covient il mie a trespasser. Bien conois vostre curiositeit, qui par sa volenteit ne trespasset riens <milestone unit="folio" n="15va"/> ke ele n'ait encerchiét. Et ne doit l'om mie tenir en despit savoir de queilz piez la Scriture ramembret Deu or ester, si cum la: <quote rend="ital"> Nos aorons el lieu u soi piét estieurent; </quote> et or aler, si cum la: <quote rend="ital"> Ge demorrai en eaz et si irai en eaz; </quote> et or cuerre, solunc cele escriture qui dist: <quote rend="ital"> Il soi elleezat si cum li gyganz por cuerre la voie. </quote> Se l'Apostle semblat a droit lo chief de Crist reporteir a la deïteit, je cui ke covenablement nos porat sembler les piez apartenir a l'homme, des queiz nos nomons l'un mercit et l'altre jugement. Conut vos sunt cist doi nom, et de pluisors lieus d'Escritures, se vos i pensez, soi offrent a nos. Li epistle qui az Ebreus est faite ensenget que Deus prist lo piét de mercit en la char a cui il soi fist unit, qui tesmonget Christum estre tempteit en totes choses par semblance, senz pechiét, par ke il fuist merciables. Et ke l'altre piét, ki jugement est nomez? Ne l'ensenget donkes cil ki Deus est et hom overtement parcenir a la char ke il prist, la u tesmonget ke <quote rend="ital"> li Peres li at doneit la posteit de <milestone unit="folio" n="15vb"/> faire jugement car il est fiz de la virgene? </quote> Giers, de cez dous piez covenablement assemblez desoz un chief de diviniteit, li nient veables Emmanuel, neiz de femme et faiz desoz la loi, fut veüz en terre et conversat entre les hommes. De cez, certes, trespasset il ancor, bien faisant et sanant toz les apressez del deable, mais spiritueilment et nient veablement. De cez piez vat il aval les devotes penses, encerchanz senz entrecessement les cuers et les rains des creanz. Mais voies ke ce ne soient par aventure les dous jambes de l'espous, cui li espouse loet si haltement za en avant, et <pb n="28"/> cui, se je n'en sui deceuz, ele fait semblanz az columbes de marmre ki assises sunt sor capiteaz d'or. Et mult belement, car vraiement en la sapience Deu, ki char prist ki est figuree par l'or, soi encontrarent merciz et veritez. A la parfin, totes les voies del Sanior sunt merciz et veritez.</p>
<p>Bieneurouse la pense a cui li Sires Jhesus at enfichiét l'un et l'altre piét. Cele ki de teil maniere est conissez <milestone unit="folio" n="16ra"/> a dous ensenges que ele portet avoec lei, par necessitét empressee es divines traces. Cez dous ensenges sunt cremurs et sperance. La cremurs representet l'imagene de jugement, et la sperance de mercit. A droit est bien plaisant a Deu sor ceaz qui lui criement et en ceaz ki ont esperance sor sa mercit, cant la cremors est comencemenz de savoir et esploiz li esperance, car la fin prent a soi la caritez. Et cant ensi est, n'est mie petiz fruiz en cest premier baisuel qui est pris az piez. Tant solement soies sonjous ke tu ne soies boisiez de nul des altres dous. Se tu as compunction por la dolor de ton pechiét et por la cremor del jugement, tu as empressees tes levres en la trace de veriteit et de jugement. Mais, se tu atempres la dolor et la cremor por l'esgart de le divine bonteit et par l'esperance de indulgencie a consievre, dont embraces tu alsi lo piét de mercit. Et se ce num, ne covient mie l'un a baisier senz l'altre, car et la ramembrance des pechiez, se ele est soule, trebuchet <milestone unit="folio" n="16rb"/> en desperance, et li decivables assentemenz de mercit engenret peasme assegurance.</p>
<p>Alcune foiz fut otroiét a moi, chaitif, seoir az piez de mon Sanior Jhesu et enbracier de tote ma devotion or cest piét, or cel altre, en tant cum sa bontez m'endengievet soffrir. Mais, se je alcune foiz oblieve la mercit, et por ma conscience, ki moi aguilhonevet, demoroie un pau plus longement al jugement, manés abatuz par nient creable paür et par honte nient esmable, et avironeit de tenebrouse horror, palpanz huchieve de parfont et si disoi soulement: <q rend="ital"> Ki seit la posteit de ta iror, et aconter par ta cremor ton maltalent? </q> Mais, se je alaissieve cel piét, si moi avenist ke je lo piét de mercit tenisse, manés d'altre part astoi si delloiez en negligence et en nonchaloir ke li orisons apparoit plus tedde, et li faiz plus perezous, et li <pb n="29"/> ris plus aparelhiez, et la parole plus dissolue, et, a la fin, li estages de l'un et de l'altre home moins estables. Dent aprés, estruiz par esprovance <milestone unit="folio" n="16va"/> la maistre ne mie solement jugement, u solement mercit, mais engueilment mercit et jugement, chantai je a toi, Sire. Ge n'oblierai mie ja tes justifiemenz. Ambedous moi serunt chantables ensemble el lieu de mon exil, de ci a tant ke li chaitivitez soit apaisentee, cant li jugemenz arat sormonteit la mercit, et des dont en avant toi loet ma glorie et si ne soie mie compuns.</p>
</div>
<div type="sermon">
<head>Sermon VII</head>
<p>Ge suscit a moi travailh, ki de mon greit vos tarje a l'enquerre. Car, par ce ke je par l'occaison del premier baisuel vos demostrai habundanment les spirituéz piez de Deu par propres diffinitions et propres nons, si demandez vos de le main ki est proposee a baisier el socund baisuel. Ge l'otroi, ensobretot nient solement la main mais les mains vos destinderai je par propres nons. Li une at nom largece et li altre force, par ce ke li une donet largement et li altre defent poissanment ce ke ele at doneit. L'une et l'altre senz failhe baiserat cil ki ne serat mie non greit saichanz et ki reconisterat et gehisterat <milestone unit="folio" n="16vb"/> Deu alsi estre large doneor de toz biens cum gardeor. Ge aesme estre assez dit des dous baisuéz, or disons del tierz.</p>
<p> <quote rend="ital"> Del baisuel de sa boiche moi baist. </quote> Ki dist ce? L'espouse. Et ki est cele? Li anrme seelanz aprés Deu. Mais je i metterai diverses affections, ke cele apeiret plus distintement ki proprement covinet a l'espouse. Se il est sers, il crient la face del sanior. Se il est lowiz, il at esperance de le main del sanior. Se il est disciples, il apareilhet l'oreilhe al maistre. Se il est fiz, ilh honoret lo pere. Mais cele qui proiet lo baisuel aimet. Ceste affection d'amor at excellencie es dones de nature, maement cant ele recuert a son comencement, ki est Deus. Ne ne sunt si dolz nom troveit cum espous et espouse, par cui li dulz affect del Fil Deu et de l'anrme fuissent expresseit. Car a ceaz n'est nule chose propre, nule chose divisee, a cui totes choses sunt communes. A la parfin, par cestei <pb n="30"/> laiserat cil son pere et sa mere et si soi trerrat a sa femme, et si serunt doi en une char. Et cestei alsi est comandeit <milestone unit="folio" n="17ra"/> ke ele obliet son poble et la maison son pere, par ke cil covoitet sa bealteit. Giers, se principalment et specialment covient az espouses ke eles aiment, dont est a droit apelee par lo nom de l'espouse li anrme ki aimet. Et cele aimet ki lo baisuel demandet. Ele ne demandet mie franchise ne lowier, heritage ne doctrine, mais baisuel. Plainement, solunc la constume de trescaste espouse et ki sainte amor espiret, et ki en nule maniere ne puet repunre la flamme cui ele soffret. Car voies queil comencement de parole ele fait. Ele devoit grant chose proier a grant Sanior, nekedent, si cum l'om suet, ne dist mie false color de blandisces, ne vat mie entuer ce ke ele desiret par longes paroles. Ne fait mie de prologe, n'alurdet mie sa benivolence, mais, de l'habundance de son cuer sodainement sailhanz en paroles, nuement et frontuousement: <q rend="ital"> Del baisuel, fait ele, de sa boche moi baist. </q> </p>
<p>Ne toi semblet ke ele diet alsi cum overtement: <q rend="ital"> Ke moi est en ciel et, senz toi, ke vuel je sor terre? </q> <milestone unit="folio" n="17rb"/> Certes, castement aimet ki lui quiert cui ele aimet, ne mie alcune chose del sien. Ele aimet saintement, car ne mie en la covoitise de la char mais de l'espir. Ele aimet ardanment, car ele est si enivree d'amor que ele ne penset mie de le maiesteit. Car quoi? Il esgardet la terre si la fait trembleir, et ceste li proiet que il la baist. N'est ele dunkes ivre del tot? Et, puescelestre, cant ele ce disoit, si estoit ele eissue fors de la celle vineresse, dont ele soi glorïet enaprés ke ele astoit enz menee. Car et David disoit des alcanz: <q rend="ital"> Ilh serunt enivreit de la planteit de ta maison, et del corant de ton deleit les abevreras. </q> Ohi! cum grant force d'amor, cum grant fiance en l'espir de franchise! Ke est plus overte chose ke la parfite caritez jetet fors la cremor?</p>
<p>Nequedent, verecundement dist sa parole ne mie a l'espous mimes mais az altres, alsi cum il n'i eret mie. <q rend="ital"> Del baisuel de sa boiche moi baist, </q> fait ele. Grant chose demandet, si est mestiers que li hontes s'acompanget a la proiere et facet estre loee la proiant. Giers, parmi les <pb n="31"/> familiaires <milestone unit="folio" n="17va"/> et les deventriens quiert ele entree az deventrienes choses et vat entuer la desiree. Et ki sunt cil? Nos creons les sainz angeles estre delez les oranz et offrir a Deu les proiemenz et les voemenz des hommes, la, nequedent, u il senz ire et senz noise voient les pures mains estre levees. Ce proevet li angeles ki ensi parolet a Tobie: <q rend="ital"> Cant tu oreves en larmes, et enfoois les morz, et laissieves ton dihner et repunois les morz en ta maison par jors et la nuit les enfoois, si offri je ta orison al Sanior. </q> Ge cui ke assez vos est ce enhorteit des altres tesmoins d'Escriture. Car, que est plus aoverte chose ke li angele soi soelent meller a ceaz qui orent, ke ce ke li psalmistes dist: <q rend="ital"> Li prince vinrent davant conjoint az chantanz ?</q> Dont il disoit: <q rend="ital"> En l'esgard des angeles chanterai je a toi. </q> Dent en aprés dolenz vi les alcanz de vos estre apresseit de greval songe es saintes vigiles, et nient redoter les citains del ciel mais aparir si cum morz en la presqence des princes, cant il, esmut par vostre haitement, <milestone unit="folio" n="17vb"/> soi delitent a estre en voz festes. Ge redote ke il, cant ke soit refusant vostre perece, ne s'en revoisent en desdeinh, et dont si comencet tard et en gemissant chascuns de vos a dire a Deu: <q rend="ital"> Tu es lonz fait de moi mes conissables, et il moi ont mis refusement a eas. </q> Et cele escriture: <quote rend="ital"> Tu as ellongiét de moi mon amis et mon proïme et mes conissables ensus de la chaitiviteit. </quote> Lo parés: <q rend="ital"> Cil qui delez moi erent esteurent lonz, et force faisoient qui queroient mi anrme. </q> Car, certement, se li bon espir s'enlongent de nos, qui sostenrat l'assalt des malignes? Gieres di a ceaz ke de teile maniere sunt: <q rend="ital"> Maleoiz soit ki l'oevre del Sanior fait perezousement. </q> Et si dit, nient je, mais li Sires: <q rend="ital"> Car toi ouisse je troveit u chalt u froit! Mais par ce ke tu es teddes, toi comencerai je a vongier fors de ma boiche. </q> Par tant prendez garde a voz princes cum vos estez a l'orer u al chanteir, et si estez en reverence et discipline, et si aiez glorie de ce ke vostre angele voient chascun jor la face del Pere. Car il envoient en sermon <milestone unit="folio" n="18ra"/> por nos ki prendons l'eritaige de salut, portent es sourainetez nostre devotion, et raportent graze. Faisons lo service de ceaz cui conpangie nos avons, ke en la boiche des enfanz et des laitanz soit parfait la <pb n="32"/> loenge, si disons a ceaz: <q rend="ital"> Chantez a nostre Deu, chantez. </q> Et si oons ceaz ki respondent: <q rend="ital"> Chantez a nostre Roi, chantez.</q> </p>
<p>Giers, menant en commun la loenge avoec les chanteors del ciel, si cum citain des sainz et amis Deu, chantez sagement. Li mangiers en la boiche, li psalmes el cuer savoret. Tant solement nel laisset mie l'anrme atriebler par les denz de son entendement, ke ses palais ne soit boisiez de desirable savoir et plus dulz ke miéz ne ree, se ele l'englot entier et nient maciét. Offrons avoec les apostles el celeste convive et a la table del Sanior ree de miéz. Li miéz en la cire ce est la devotions en la letre, et se ce nun, la letre ocit, se ele est englotie senz la savour de l'espir.</p>
<p>Ensi soi deliterat t'anrme encraissie, ensi serat cras tes holocaustes. Ensi apaisenteras <milestone unit="folio" n="18rb"/> tu lo Roi, ensi plairas tu az princes, ensi renderas tu a toi tote la cuert bien voilant, et cant il aront sentie l'odour de ta suaviteit, diront alsi de toi: <q rend="ital"> Qui est ceste qui montet fors del desert alsi cum vergete de fun, d'espezes de myrre et d'encens, et de tote pulriere de pigment? Li prince, fait il, de Juda sunt lur duior, li prince Zabulon, li prince Neptalim, </q> ce est des gehissanz, des continenz, des contemplatis. Nostre prince conoissent estre plaisant a Deu la confession des oranz, la force des contenanz, la purteit des contemplatis, et si sunt sonjous de requerre de nos les premisces d'espir en ceste maniere, ki, senz failhe, ne sunt altre chose que promier et trespur fruit de sapience. Car, si cum vos bien savez, Judas dist altant cum loanz u gehissanz, Zabulon manoir de force, Neptalim cerz envoiez, qui par les salz de sa legierté expresset les soralemenz des contemplatis. Mais les repunses choses des sens suelent les contemplatis trespercier, si cum cil des boihs, et nos savons celui qui dist: <q rend="ital"> Li sacrifizes de loenge moi <milestone unit="folio" n="18va"/> ferat honor. </q> </p>
<p>Mais, se la loenge n'est mie bele en la boiche del pecheor, ne vos est dunkes mult necessaire la vertuz de continence, par cui avenget ke li pechiez ne regnet mie en vostre morteil cors? Mais la continence n'at mie de merite a Deu qui humaine glore requiert. Par tant maement si at <pb n="33"/> mestier la purtez de le entention, par cui nostre pense covoitet plaisir solement a Deu et puist a lui estre aherdanz. Car ce n'est altre chose aherdanz a Deu ke Deu veoir, ke est otroiét par singuler bieneurteit az nez cuers solement. Net cuer avoit David, ki disoit a Deu: <q rend="ital"> Mi anrme est aherse aprés toi. </q> Lo parés: <q rend="ital"> A moi est bon aherdre a Deu. </q> Veant ja aherdoit il, et aherdant lo veoit il. Giers, a l'anrme ki travailhie est en cez choses soi donent soventif et familiaire li celeste message, se il la voient sovent orant. Ki vos otroierat, bieneurous prince, ke mes proieres soient conutes davant Deu parmi vos? Car a Deu ne di je mie, a cui se gehist mimes la pense de l'home, mais <milestone unit="folio" n="18vb"/> mimes alsi az bieneurous espirs qui sunt avoc Deu, cum as espirs ki devestit sunt de la char. Ki susciterat, moi besonious, de la terre, et elleverat, povre, del fiens, ke je sece avoec les princes et tenge lo palais de glore? Ne dote mie ke liement ne moi acueilhent el palais cui il dignement visitent el fiens. A la fin, il furent liét de la conversion, et si ne moi conistront en l'assumption? Ceaz cui je ke la spouse aparolet, cum ele oret et aoevret lo deseier de son cuer, si cum az privez et companions de l'espous, cant ele dist: <q rend="ital"> Del baisuel de sa boiche moi baist. </q> Et voies familiaire et amiable parlement ke fait li anrme, ki en char sospiret, avoec les celestes poestez. Ele soi portet es baisuéz, si proiet ce ke covoitet, et nequedent ne nomet mie celui cui ele aimet, car ele ne dotet mie que cil nel conoissent si cum celui de cui sovent suet estre parole entre eaz. Par tant ne dist ele mie: <q rend="ital">Baist moi cil u cil,</q> mais tant solement: <q rend="ital">Baist moi. </q> Si cum Marie Magdalene n'expresseve <milestone unit="folio" n="19ra"/> mie par nom celui cui ele queroit, mais tant soulement dist a celui cui ele quidoit estre corteilhier: <q rend="ital"> Sire, se tu l'en as porteit. </q> Cui? Ne l'aovret mie, car ele quidet ke a toz soit aovert ce que ne puet nes un moment repairier de son cuer. Giers alsi ceste, parlanz az companions de son espous, si cum as siens companions et a ceaz a cui ele soi savoit conissable, sodainement par taisieble nom salt en cez paroles de son amis: <q rend="ital"> Del baisuel de sa boiche moi baist. </q> De cest baisuel ne vos vulh ge mie plus longement detraire, mais el sermon de demain en orez de cant ke moi endenierat enhorter par voz proieres <pb n="34"/> la unctions ki totes choses aprent. Car cest secreit ne demostret mie la chars et li sanchs, mais cil ki encerchet mimes les parfundes choses de Deu, li Sainz Espirs qui eist del Pere et del Fil et vit et regnet engueilment avoec eaz senz fin.</p>
</div>
<div type="sermon">
<head>Sermon VIII</head>
<p>Hui nos est proposeit, si cum vos tenez par la promesse de hier, desputeir del sourain baisuel, ce est del baisuel de la boiche. <milestone unit="folio" n="19rb"/> Oiez plus sonjousement ce k'ele savouret plus dulcement et k'ele gostet plus rerement et entent plus griement. Moi semblet, par ke ele un pau plus halt un pau coisit une chose nient parlable, et lo baisuel cui nule creature n'est esproveit avoir ensengiét, celui qui dist: <q rend="ital"> Nulz ne conoist lo Fil se li Peres nom, et nulz ne conoist lo Pere se li Fiz nom, u cil cui li Fiz le volt ensengier. </q> Car li Peres aimet lo Fil, et par singuler amistiét l'embracet; li sourains l'engual a lui, li parmanables lo parmanable, li uns l'un. Mais li Fiz ne l'aimet mie par menor affection, par cui amor il muert, si cum il tesmonget cant il dist: <q rend="ital"> Par ke tuit sachent ke je aime mon Pere, levez sus tuz s'en alons. </q> N'est mie dote ke en altre lieu ke a la passion. Giers, cele conissance et amor de l'engenrant et de l'engenreit, ke est se unz tressueiz baisuéz nom mais tres secreiz? Ge aesme certement neas l'angelical creature estre recieute a si grant, si saint secreit de la divine amor, car, si cum seit sainz Paus, cele <milestone unit="folio" n="19va"/> paiz sormontet tot l'angelical sens. Dont ceste, ja soit ce ke ele mult entaisset, nequedent n'oset mie dire: <q rend="ital"> Baist moi de sa boiche, </q> car ce soulement gardevet ele al Pere, mais alcune chose moins proiet: <q rend="ital"> Del baisuel de sa boiche moi baist, </q> fait ele. Voiez la novele espouse novel baisuel prendant mais, nequedent, ne mie de la boiche mais del baisuel de la boche. <q rend="ital">Il lur sofflat,</q> fait il - n'est mie dote que ce ne fuist Jhesus az apostles, ce est a la premiere glise - et si dist: <q rend="ital"> Prendez lo Saint Espir. </q> Certes, unz baisuéz fut. Quoi? Cil corporéz sofflemenz? Ne mie, mais li nient veables Espirs qui par ce fut donez en cel sofflement nostre Sanior, ke par ce <pb n="35"/> entendist hom ke il eist de lui alsi cum del Pere, si cum vraiement baisuéz qui communs est al baisant et al baisiét. Giers, assez est a l'espouse se ele est baisie del baisuel de l'espous, ja soit ce que ele ne soit baisie de la boiche. Car si droitement est li Peres baisanz, et li Fiz baisiez, a droit serat entenduz baisuéz li Sainz Espirs, si cum cil ki <milestone unit="folio" n="19vb"/> est del Pere et del Fil, paiz qui ne puet estre destorbee, ferme glunz, amors qui ne puet estre departie, unitez ki ne puet estre devisee.</p>
<p>De lui oset la spouse, et lui proiet ele k'il soit espanduz en li a fiance, desoz lo nom del baisuel. Ele tient alcune chose dont li occaisons ne li defalt mie de l'entaissier, car li Fiz, disanz: <q rend="ital"> Nulz ne conoist lo Fil se li Peres non, et nulz ne conoist lo Pere se li Fiz non, </q> dist aprés: <q rend="ital"> Et cil cui il lo voldrat demostrer. </q> Et li espouse ne soi defiet mie ke il ne li voilhet, se il lo vult alcunui. Giers, proiet oseement ke li baisuéz li soit doneiz, ce est li Sainz Espirs, en cui li Fiz et li Peres li soit demostreiz, car li uns n'est mie conuz senz l'altre. Dont il est dit: <q rend="ital"> Qui moi voit, il voit mon Pere. </q> Et sainz Johans: <q rend="ital"> Chascuns ki lo Fil denoiet, il denoiet Pere. Et cil ki gehist lo Fil, cil at lo Pere. </q> De ce apert clerement que ne li Fiz senz lo Pere, ne li Peres senz lo Fil, n'est conuz. Par tant, n'establist mie la souraine bieneurteiz en la conissance de l'un solement, <milestone unit="folio" n="20ra"/> mais d'ambedous, cil ki dist: <q rend="ital"> Ce est la vie parmanable: ke il toi soul conoissent vrai Deu, et celui cui tu envoias, Jhesum Christum. </q> A la fin, <quote rend="ital"> cil qui sivent l'angeal ont lo sien nom, et lo nom del Pere, escrit en lor front, </quote> ce est, ont glorie de la conissance de l'un et de l'altre.</p>
<p>Mais alcuns deïst: <q rend="ital">Donkes n'est mie necessaire la conissance del Saint Espir, cant il soi taut del Saint Espir, cum il dist ke ce eret la vie parmanable conoistre lo Pere et lo Fil?</q> Si est, certes. Mais la u li Peres, et li Fiz, est parfitement conuz, coment est mesconue la bontez de l'un et de l'altre, ki est li Sainz Espirs? Car neaz li hom ne conoist entierement l'altre, tant com il ne seit se il est de bone u de male volenteit. Ja soit ce que dit soit: <q rend="ital"> Ce est la vie parmanable ke il toi soul conoissent vrai Deu, et celui cui tu envoias, Jhesum Christum, </q> senz failhe se cil <pb n="36"/> voiemenz demostret lo boen plaisement del Pere, ki bonement l'envoiet, et del Fil, qui volentriement obeïst, ne soi tout mie del tot del Saint Espir, la u il fist mention de si grant grasce de l'un et de l'altre, <milestone unit="folio" n="20rb"/> car li Sainz Espirs est bontez et amors et de l'un et de l'altre.</p>
<p>Giers, li espouse proiet que la graze de ceste treple conissance li soit donee, tant cum l'om en puet penre en ceste morteil char, cant ele proiet lo baisuel. Et ele lo proiet al Fil, car al Fil atient cui il lo voldrat mostreir. Giers, li Fiz demostret lui mimes a celui cui il vult, et si demostret lo Pere, mais senz failhe il lo demostret parmi lo baisuel, ce est par lo Saint Espir, si com tesmonget li Apostles ki dist: <q rend="ital"> A nos l'at Deus demostreit par lo sien espir. </q> Mais, cant il donet l'espir par cui il soi demostret, si demostret il alsi lui; donant lo demostret, et demostrant lo donet. Mais li demostremenz qui est faiz par lo Saint Espir n'alumet mie soulement a conissance, anz esprent avoec a amor, si cum dist sainz Paus: <q rend="ital"> La caritez de Deu est espandue en nos parmi lo Saint Espir qui nos est donez. </q> Et, puescelestre, por ce ne leist hom mie de ceaz ki conurent Deu, et nel glorifiarent, ke il lo conuissent par lo demostrement del Saint Espir, car cant il lo conurent, n'en <milestone unit="folio" n="20va"/> amarent mie. Vraement, ensi avons d'eaz: <q rend="ital"> Deus lur demostrat, </q> mais n'i est mie ajoint: par lo Saint Espir, que les malvaises penses ne preïssent a tort lo baisuel de l'espouse, qui, soffiant de celei qui enflet, ne sourent celei ki chastecet. A la fin, il mimes li Apostles diet parmi cui il lo conurent: <q rend="ital"> Par cez choses, fait il, entendues qui faites sunt l'esgardarent. </q> Dent est ferme chose ke il celui ne conurent mie parfitement cui il n'amarent. Car se il lo conuissent entierement, il n'ouissent mie mesconue la bonteit par cui il volt naistre en char et morir par lur rachatement. A la fin, oies queile chose les fut demostreit de Deu: <q rend="ital"> La parmanable force, fait il, et la divinitez. </q> Voies ke en l'orguilh de l'espir, nient de Deu mais del lur, encercharent ce que de haltece et de maiesteit est, mais n'entendirent mie que il est humles par cuer et sueiz. Et n'est mie merveilhe, car lur chief Beemoth ne voit nule humle chose mais, si cum om leist de lui, <quote rend="ital"> tote halte chose voit. </quote> Encontre ce, David <milestone unit="folio" n="20vb"/> n'alevet mie en <pb n="37"/> granz choses ne en merveilhes desor lui, ke li encerchieres de la maiesteit ne fuist apressez de glore.</p>
<p>Et vos, par ke vos fichiez voisousement lo piét es secreiz sens, ramembret vos de ce ke li Sages somunt: <q rend="ital"> Plus haltes choses, fait il, de toi ne quier, et n'encerche mie plus fortes choses de toi. </q> Alez en cez choses en espir, et nient en propre sens. La doctrine de l'Espir n'aguiset mie la curiositét anz ensprent la cariteit. Par tant, a droit li espouse, querant celui cui s'anrme aimez, ne croit mie as sens de sa char, n'otroiet mie az vaines raisons de la humaine curiositeit, anz proiet lo baisuel, ce est apelet lo Saint Espir, par cui ele prendet lo gostement de science et condiment de graze. Et a droit est amors reciete avoc la science ki el baisuel est donee, car baisuéz est ensenge d'amor. Giers, la science qui enflet ne vient mie del baisuel, car ele est senz cariteit. Mais neaz cil qui ont l'ardor de Deu et ne mie solunc science ne prendent mie ce a eaz, <milestone unit="folio" n="21ra"/> car l'un et l'altre don  portet ensemble la graze del baisuel, et la lumiere de conissance et la craisse de devotion. Quar il est espirs de savoir et d'entendement ki, a la semblance de l'eis, portet cire et miel, car il at dont ensprendet la lumiere de science et dont il doinst la savor de graze. Giers, nulz d'eaz dous n'aesme ke il ait recieut lo baisuel, u cil ki la veriteit entent se ne l'aimet, u cil ki l'aimet se ne l'entent. Certes, en cest baisuel n'at lieu ne li errors ne li teddours. Et par ce doit apareilhier cele qui espouse est dous levres, ce est raison d'entendement et volenteit de sapience, encontre la doble graze a rezoivre del saint baisuel, et par ce ke ele, glorianz del plain baisuel, deservet a oïr: <q rend="ital"> Graze est espandue en tes levres; por ce toi at Deus benit en parmanant. </q> Giers, li Peres baisanz lo Fil routet a lui plainement les secrez de sa diviniteit et spiret la suaviteit d'amor, si cum signifiet l'escriture ki dist: <quote rend="ital"> Li jors routet al jor parole. </quote> Certes, de tot, a nule creature n'est <milestone unit="folio" n="21rb"/> otroiét, si cum nos avons dit, ke ele entree soit a cele parmanable et singulerment bieneurous enbracement. Lo soul espir de l'un et de l'altre est tesmoinh et consachable de la entrechanjable amor et conissance. Car ki conut lo sens de nostre Sanior, u ki li fut conseilhiers?</p>
<pb n="38"/> <p>Mais, puescelestre, alcuns moi dirat: <q rend="ital">De quoi seis tu, dunkes, ce ke tu gehis que a nule creature n'est otroiét?</q> Senz failhe li Fiz, ki est el soing del Pere, lo dist ensi. Dist, di ge, ne mie a moi, chaitif et mal digne, mais a Johan, l'amis de l'espous, cui cez paroles sunt. Ne mie soulement a lui, mais a Johan l'Evangeliste, si cum al disciple cui Jhesus amoit. Car et li anrme de lui fut plaisable a Deu et digne del nom et del doaire de espouse, digne des embracemenz de l'espous, a la fin digne, qui gieut sor lo piz del Sanior. Johans puisat fors del soing del Fil ce ke cil avoit puisiét fors del soing del Pere, et ne mie il soulement, mais tuit icil a cui cil mimes angeles de grant conseil disoit: <q rend="ital"> Vos ai ge apeleit amis, car tot ce ke je ai ooit de mon Pere vos fis ge conissable. </q> <milestone unit="folio" n="21va"/> Et sainz Paules i puisat, cui Evangeile n'est mie d'omme, ne par homme ne le prist, mais par la revelation Jhesu Crist. Senz failhe, tuit cist puent dire, si bieneurousement cum vraiment: <q rend="ital"> Li Fiz qui eret el soin del Pere, il lo nos recontat. </q> Et cil recontemenz, ke lur fut se baisuéz nom? Mais ce fut baisuéz de baisuel et nient de boiche. Car oies lo baisuel de la boiche: <q rend="ital"> Ge et li Peres sumes un. </q> Lo parés: <q rend="ital"> Ge sui el Pere et li Peres en moi. </q> Ce est baisuéz pris de la boiche et nulz n'i aproichet. Baisuéz plainement d'amor et de paiz; et cele amors sorvat tote science et cele paiz sormontet tot sens. Et ce ke oez ne vit ne oreilhe n'oït ne en cuer d'ome ne montat demostrat Deus a saint Paule par son espir, ce est par lo baisuel de sa boiche. Giers, lo Pere estre el Fil, et lo Fil el Pere, ce est baisuéz de boiche. Mais ke l'om leist: <quote rend="ital"> Nos n'avons mie pris l'espir de cest monde mais l'espir qui de Deu est, ke nos sachiens queilz choses Deus nos at donees, </quote> certes ce est baisuéz de baisuéz.</p>
<p>Et par ke nos plus overtement <milestone unit="folio" n="21vb"/> lo devisons, cil ki la plantét prent, cil prent lo baisuel de la boiche, et ki de la planteit, lo baisuel del baisuel. Vraement sainz Paules est granz, mais cum granment il extendet contremont la boiche, mimes se il extendet joskes al tierz ciel, nekedent si covient par necessiteit que il remanget desoz la boiche de l'Altisme et, soffianz de sa maniere, estoist en lui mimes, et cant il ne porat atoichier al viaire <pb n="39"/> de glore, requieret humiliment ke li baisuéz li soit envoiez de halt. Mais cil ki n'aesmet mie ke ce soit rapine lui estre engual a Deu, si que il oset dire: <q rend="ital"> Ge et li Peres sumes un, </q> ne mendiet mie lo baisuel de bas mais, par engueilhe haltece, atoche de la boiche la boiche, et par singuler prerogative prent lo baisuel de la boiche. Giers, est baisuéz a Crist la plantez et a Paule la parceons, cant cil at glore de la boche et cil del baisuel soi estre baisiét.</p>
<p>Nekedent, bieneurous li baisuéz par cui n'est mie soulement Deus conuz mais ameiz li Peres, ki unkes n'est <milestone unit="folio" n="22ra"/> plainement conuz se il n'est parfitement ameiz. Ki est cele arnrme en vos qui alcune foiz sentit el secreit de sa conscience l'espir del Fil criant: <q rend="ital"> Abba, Pere? </q> Ele s'entaisset estre amee de la paternee amor qui soi sent estre amee de cel espir de cui et li Fiz. Aies fiance, qui ki unkes es teile, aies fiance, ne doteir riens. El Fil de l'Espir reconois toi estre filhe del Pere, espouse del Fil u seror. Tu troveras celi qui de teil maniere est estre apelee de l'un et de l'altre nom. A main est ce dont je le proeve, n'i travailhe mie mult. La voiz de l'espous a l'espouse est ceste: <q rend="ital"> Vien en mon ort, ma suer, espouse. </q> Voirement suer, car d'un Pere; espouse, car en un espir. Car, se li charnéz mariages establist dous en une char, por coi ne joinderat mie la spirituéz cople dous en un espir? A la fin, cil ki soi joint a Deu est unz espirs avoec lui. Mais oies del Pere, cum ameement et cum deniablement il l'apelet filhe, et alsi cum bruz l'enviet az sueiz embracemenz del Fil. <q rend="ital"> Oies, fait il, filhe, et si voies, et si encline <milestone unit="folio" n="22rb"/> ta oreilhe, et si oblie ton poble et la maison ton pere, dont si covoiterat li Rois ta bealteit. </q> Ellevos celui de cui ceste proiet lo baisuel. Oï! sainte anrme, aies reverence, car il est Sires tes Deus, puescelestre nient a baisier mais a aoreir avoec le Pere et lo Saint Espir senz fin.</p>
</div>
<div type="sermon">
<head>Sermon IX</head>
<p>Aprochons or al livre et si donons as paroles de l'espouse raison et consequence, car eles pendent et, entrerotes, crollent senz comencement. Par tant covient davant aler a cui eles soi acordent poissanment. Metons, <pb n="40"/> dunkes, ceaz cui nos disimes companions de l'espous estre venut or por grasce de saluer et de visiter, si cum hier et avant hier, a l'espouse, et ke il l'aient trovee murmurant et anoiant, et soi merveilhent par coi et si l'apelarent en ceste maniere: <q rend="ital">Quelz novele chose i est avenue? Por coi toi veons nos plus dolente que tu ne suilhes? Queile est la cause de cest nient aesmeit murmure? Certes, cant tu, contraire et estrange, aloies aprés tes amanz, avoec <milestone unit="folio" n="22va"/> cui toi astoit malement, et fus a la fin destrense que tu repairaisses a ton promier baron, n'entrestuis tu, donkes, par granz proieres et plors ke tu deservisses atoichier les piez? Moi en ramembret,</q> fait ele. <q rend="ital">Et quoi? Cant tu ce ouis recovreit et el baisuel des piez ouis prise indulgentie de tes forfaiz, ne fus tu lo parés nient soffranz et, nient suffianz de si grant dignation mais covoitouse de plus grant familiariteit, par alsi grant entrestisance cum davant proias et recovras la secunde graze, si ke tu el baisuel de la main aquesis pluisors et granz vertuz? Nel noie mie,</q> fait ele. Et cil: <q rend="ital">N'es tu, donkes, cele ki soloit jurer et tesmongier ke il suffiroit se il toi astoit otroiét parvenir al baisuel de la main, et ke mais en avant ne demanderoies riens? Ge mimes. Giers quoi? Puescelestre tu toi plains ke alcune chose toi est toloite de ce ke tu avoies pris? Nule. Dotes tu, donkes, ke il toi doit redemandeir ce ke tu entaissieves que il toi avoit pardoneit de ta promiere <milestone unit="folio" n="22vb"/> malvaise conversation? Non.</q></p>
<p>Et or dunkes, di de quoi nos toi puissiens assez faire. <q rend="ital">Ne moi quoise mie, fait ele, se il ne moi baist del baisuel de sa boiche.</q> Grazes del baisuel des piez, graze de celui des mains, mais, se il at cure de moi, <quote rend="ital"> del baisuel de sa boiche moi baist. </quote> Ne sui mie nun greit saichanz, anz aime. Ge lo gehis, je ai pris choses meilhors de mes merites, mais del tot plus basses de mes desiers. Desiers moi portet, ne mie raisons. Ge vos proi, ne chosez mie la taisserie, la u li affections destraint. Li hontes retient vraiement, mais li amors lo sormuntet. Et bien sai ke li honors del Roi aimet jugement, mais li ardanz amors ne gardet mie jugement, n'est mie atempree par conseilh, n'est mie refrenee par honte ne sozjette a raison. Gel <pb n="41"/> proie, sel demand et requier: <q rend="ital"> Del baisuel de sa boiche moi baist. </q> Ellevos, par sa graze, pluisor an sunt que je ai songé de castement et de sobrement vivre. A la lezon estois, az visces restois, a l'orison sui <milestone unit="folio" n="23ra"/> soventine, ge voile encontre les temptations, ge rapense mes ans en l'amertume de mi anrme. Si cum je aesme, tant cum en moi est je converse entre les freres senz plainte. Az plus haltes poestez sui je subjecte, si vois fors et enz az comandemenz des plus anciens. Ne covoite mie les altrui choses, anz ai et moi et les moies donees. En la suor de mon viaire manjou mon pain. Mais tot ce ke en cez choses at est de constume et de dulceor nient. Ke sui ge se la vache nom Effraïm, qui at apris amer lo trieblement? A la fin, en l'Evangeile est contez sers sen prout ki ce soulement fait que il doit faire. Les comanz, puescelestre, aemplis je coment ke soit, mais mi anrme est en eaz si com terre senz aigue. Giers, par ke mes holocaustes soit cras, <quote rend="ital"> del baisuel de sa boiche, </quote> ce li proi, <quote rend="ital"> moi baist. </quote> </p>
<p>Li alcant de vos, si cum moi ramembret, soi suelent en lur privees confessions complandre de la langor del corage seich en ceste maniere, et del reboisement de fole pense, ke il ne pooient trespercier <milestone unit="folio" n="23rb"/> les haltes et les divines choses de Deu, et ke il sentoient de la suaviteit de l'Espir u pau u nient. U spirent cil se al baisuel nom? Plainement sospirent il et entendent a l'espir de sapience et d'entendement, par cui il atoichent a la sapience dont il savourent ce ke il penront. Ge cui ke li sainz prophetes orevet en cest mimes affect cum il disoit: <q rend="ital"> Si cum de craisse et de sain soit raemplie mi anrme, et de levres de joie loërat ma boiche. </q> Senz failhe il proievet baisuel, et cel baisuel en cui atoichement seroit espandue es levres la craisse de spirituel grasce, et si croit ce ke il mimes proievet en altre lieu: <q rend="ital"> Soit raemplie ma boiche de loenge, ke je chante ta glorie, tot lo jor ta grandece. </q> A la fin, la u il lo gostat, routat: <q rend="ital"> Cum est granz la multitudine de ta dulceor, Sire, cui tu as repunse a ceaz qui toi criement. </q> Assez nos at detenut ciz baisuéz, et si ne moi fi mie ke je assez dignement l'aie expresseit. Trespassons az altres choses, car ce conoist hom miéz empresseiz ke expresseit. <pb n="42"/> Or sieut aprés: <q rend="ital"> Car meilhors sunt tes <milestone unit="folio" n="23va"/> mameles ke vins et plus olanz ke tresbon ungement. </q> Li auctors ne dist mie cui cez paroles sunt, anz nos relenquist ke nos encerchons a queile persone des covengent maement. Et a moi ne defalt mie dont je les assigne covenablement, u a l'espouse u a l'espous, u as companions de l'espous. Promiers ensengerai coment eles covengent a l'espouse. Cant il parlevent ensemble cil et cele, si vient cil de cui il parlevent; ensi lo suelt il faire. A ceaz ki s'en alevent en Emaus et parlevent entr'eaz soi donat il joious companion et parlant avoc eaz, et ce est ce ke il promet en l'Evangeile: <q rend="ital"> La u doi u troi serunt assembleit el mien nom, la sui je enmi eaz. </q> Et parmi lo prophete: <q rend="ital"> Anzois, fait il, ke il crïent, les orai je, et cant il ancor parlerunt, dirai je: <q rend="ital">Ellevos, je sui presenz.</q></q> Giers, ensi fut il or presenz, nient apelez, et, delitiez es paroles, vient davant les proieres. Ge aesme ke il, a la foiz, n'atent mie les paroles mais soulement par penses est apelez, car li hom qui trovez fut solunc lo cuer Deu dist: <milestone unit="folio" n="23vb"/> <q rend="ital"> Lo desier des povres oït li Sires, l'apareilhement de lur cuer oït ta oreilhe. </q> Et vos prendez garde a vos en tot lieu, ke cil conoist totes choses qui encerchet les cuers et les rains, Deus ki enfichat singulerment vos cuers et entent totes voz oevres. Giers, li espouse, sentanz l'espous, estat, car ele at honte de la taisserie u ele soi entent estre deprise. Car ele penset ke ele l'eüst fait plus reverenment parmi les entremessages, et manés, tornee a lui, vult excuser sa folie en tant com ele puet, si dist: <q rend="ital"> Car meilhors sunt tes mameles ke vins, plus olant ke tresbon ongement. </q> Alsi com se ele disoit: <q rend="ital">Se il semblet ke je sache orgailhousement, ce fesis tu, espous, ki en dulceor de tes mameles moi alaitas par si grant dignation, si ke je, par l'amor de toi, debutee tote la cremor, ose plus, puescelestre, ke mestiers ne soit; ose, vraement, ramembranz la pietét et oblianz la maiesteit.</q> Or soient dites cez paroles por la consequence des paroles.</p>
<p>Mais or veons queile <milestone unit="folio" n="24ra"/> soit ceste loenge des mameles de l'espous. Les dous mameles de l'espous, ce sunt doi argument de sa natureil dulceor, l'un ke il agart soffranment lo forfaisant, et l'altre k'il rezoit liement lo <pb n="43"/> repentant. Doble dulceors de suaviteit est el peiz del Sanior Jhesu Crist, la longanimitez en agardant et la legiertez en pardonant. Et oies ke ce n'est mie ma controveüre. Certes, tu leis de sa longanimiteit: <quote rend="ital"> Despites tu dunkes les riceches de sa bonteit et de pacience et de longanimiteit? </quote> Lo parés: <q rend="ital"> Ne seis tu, dunkes, ke la bontez de Deu toi amoinet a penitence? </q> Car par ce atarget il la sentence de venjance ensus del despitant, ke il, cant ke soit, doinst la graze de pardon al repentant, car il ne vult mie la mort del pecheor mais ke il convertisset et vivet. Metons exemple et de l'altre mamele, cui nos nomons legierteit de pardon. De celi leis tu: <quote rend="ital"> En queile onkes hore ke li pechieres engemisset, li seront pardoneit soi pechiét. </quote> Et si leis: <quote rend="ital"> Laisset li fel sa voie et li <milestone unit="folio" n="24rb"/> malvais hom ses penses, et si retuert al Sanior, si arat mercit de lui, et a nostre Deu, car il est mult volentrieus a pardon. </quote> Belement comprist David l'un et l'altre, si dist: <q rend="ital"> Lonz agarderes et mult merciables. </q> Giers, par l'esperiment de ceste doble bonteit soi gehist li espouse estre escrieute en ceste fiance, disanz: <q rend="ital">N'est mie merveilhe se je sui taisiere de toi, car la suavitez de tes mameles m'i at apelee.</q></p>
<p>Mais ce que ele dist: <q rend="ital"> Meilhors sunt tes mameles ke vins, </q> ce est la craisse de ta graze, qui decuert fors de ta mamele, moi valt miéz al spiritueil esploit ke li mordanz chosemenz des prelaz. Et ne sunt mie solement meilhors que vins mais plus olant ke tresbon ongement, car tu ne norris mie solement les presenz del lait de la deventriene doceor mais mimes les defalanz arroses tu de l'odor de bone opinion, si as bon tesmoin et de ceaz ki defors sunt et de ceaz qui dedenz sunt. Voirement, tu as lait dedenz et ungement defors, car il ne seroit cui tu pauisses de lait se promiers nes atraois par odor. De cez ungemenz verrat om se chose i at qui digne <milestone unit="folio" n="24va"/> soit d'esgard cant l'om venrat la u il dist: <q rend="ital"> En l'odor de tes ungemenz currons nos. </q> Et, solunc la nostre promesse, veons se cez paroles cui nos avons donees a l'espouse covengent a l'espous. Cant li espouse parlevet de l'espous, sodainement, si cum je avoi dit, vint li espous si otriat a son deseier se li donat lo baisuel, et si emplit ensi la parole ki escrit est: <quote rend="ital"> Lo deseier de son cuer li donas tu et de la volenteit de ses <pb n="44"/> levres nel boisas tu mie. </quote> Et ce proievet il del raemplement de ses mameles, car de si grant force est li sainz baisuelz ke li espouse en conzoivet manés a plaines mameles, et alsi cum craisses de lait en tesmoin. Cil ki ont l'estude d'orer sovent ont esproveit ce que je di. Soventes foiz nos aprochons nos a l'alter a seich et a tedde cuer et estisons a orison. Mais, cant nos i demorons, si est espandue sodainement la graze, si encraisset le peiz, si raemplist les entrailhes li enundemenz de pieteit. Et s'il astoit ki pressaist lo lait de la concieute dulceor, ne s'atargeroient mie <milestone unit="folio" n="24vb"/> les larmes de curre plantivement. Giers dist: <q rend="ital">Espouse, tu as ce ke tu proias, et ce en est li signes, ke tes mameles sunt meilhors ke vins. Et de ce saches ke tu as pris lo baisuel ke tu toi sens avoir concieut, et de ce sunt engroissies tes mameles en habundance de lait, meilhors devenues ke li vins de la seculer science, ki, vraiement, enivret par curiositeit nient par cariteit, emplissanz nient nurrisanz, enflanz nient chasteceanz, engorjanz nient confortanz.</q></p>
<p>Or donons az companions ce a dire: <q rend="ital">A tort, font il, murmures encontre l'espous, car plus valt ce ke cil t'ait ja doneit ke ce ke tu demandes. Voirement ce ke tu demandes toi delitet, mais les mameles dont tu norris les petiz cui tu enfantes sunt meilhors, ce est plus necessaires, del vin de contemplation, car altre chose est ce ke letifiet lo cuer d'un home et altre chose ce ke chestecet eaz pluisors. Car, se Rachel est plus bele, Lya est plus portanz. Giers, n'entresta mie trop por <milestone unit="folio" n="25ra"/> lo baisuel de contemplation, car meilhors sunt tes mameles de predication.</q></p>
<p>Uns altres sens moi vient davant, cui, vraiement, n'avoi mie proposeit, mais nel trespasserai mie. Car por coi ne diriens cez paroles covenir a ceaz mimes de cui ele est sonjouse, si cum mere de ses petiz et nurrice? Car les jovenes et les tenres ancor anrmes ne soffrent mie legierement ke cele soit oisouse en repaus, par cui doctrine eles desirent estre ensengies et enformees par lur exemple. A la fin, n'est dunkes apaisentee la noise de teilz tence ke aprés vient, la u defendut lur est par fort sairement ke eles n'esvoilhent l'amie juske ele vulhet? <pb n="45"/> Giers, ce sentanz ke li espouse tent az baisuéz, et quiert son secreit, et fuit lo poble, et eschivet les turbes, et plus aimet son propre repaus ke lur cures, dient: <q rend="ital">Nel faire, font eles, car plus granz fruiz est es mameles ke es enbracemenz, car par eles nos ostes tu ensus des charnéz deseiers ki chevalerient <milestone unit="folio" n="25rb"/> encontre l'arme et nos tolz al munde et dones a Deu.</q> Et ce est ce ke eles dient: <q rend="ital">Car meilhors sunt tes mameles ke vins. Lo deleit de la char, font eles, ki un pau devant nos detenoit alsi cum ivres, venkent cez spiritueiz richeces ki nos gotent fors de tes mameles.</q></p>
<p>Et belement font lo charnel afect semblant al vin, car si cum li roisins, qui une foiz est pressez, ne puet mais humor getter, anz est perduz par parmanable secherece, alsi la chars, el pressement de la mort, sechet del tot de son deleit et ne reverdoiet mais en luxure. Dont li prophetes dist: <q rend="ital"> Tote la chars est foins et tote sa glorie si cum flors de foin. Li fains sechat et sa flors chaït. </q> Et li Apostle: <q rend="ital"> Ki semmet en char, de la char meissonerat corruption. </q> Et lo parés: <q rend="ital"> Li mangiers al ventre et li ventres az mangiers, et cel et ceaz destruirat Deus. </q> Mais voies ke ceste parceons ne covenget mie solement a la char mais mimes al munde. Vraiement, et il trespasset et sa covoitise, et ja soit ce ke totes les <milestone unit="folio" n="25va"/> choses qui el munde sunt aient fin, nekedent lur fins n'arat mie fin. Mais ne mie ensi les mameles, car, cant eles sunt espuisies, si prendent lo parés fors de la fontaine del material peiz ce ke eles meissent a ceaz ki les laitent. Par tant affermet om a droit ke eles sunt meilhors de l'amor de la char u del secle, qui unkes ne sechent par nul numbre de laitanz mais toz tens habundent des entrailhes de cariteit par ke eles lo parés decuerent. Car fluvie decuerent fors del ventre de l'espouse et si est en lei fontaine d'aigue salhant en vie parmanable. Dent aprés la loenge des mameles est acrieute de le odor des ungemenz, par ce ke ne paissent mie soulement de la savor des paroles mais olent par l'opinion des faiz. Or demostrons en l'altre comencement keiles soient les mameles et de queil lait plaines, et de quelz ungemenz apareilhies par <pb n="46"/> l'aiüe de Crist, ki avoec lo Pere et lo Saint <milestone unit="folio" n="25vb"/> Espir vit et regnet senz fin.</p>
</div>
<div type="sermon">
<head>Sermon X</head>
<p>Ne sui mie si de parfont sens ne de si agut engeinh ke je puisse alcune chose trover de moi. Mais une granz fontaine, et ki ne defalt mie, est la boiche saint Paule, qui aoverte est a nos. A lui pren je or al demostrement des mameles de l'espouse, si cum je suilh sovent. <q rend="ital"> Avoir, fait il, joie avoec les joianz, plorer avoec les ploranz. </q> Briement sunt expresseit li affect de mere, car ne doloir ne joïr ne puent li enfant senz celei ki les enfantat: necessaire chose est ke eles d'ambes pars soient confermees a ses entrailhes. Giers, solunc la science saint Paule, cez dous affections assignerai je az dous mameles de l'espouse, compassion a l'une et joie a l'altre. Et se ce nom, petite est et n'est ancor mie marialz, se ele n'at ancor mameles, se ele ne soi sent apareilhie a joie avoir u encline a doloir. Se teilz, par aventure, est prise al governement <milestone unit="folio" n="26ra"/> des anrmes u a l'office de predication, ele n'esploitet mie az altres mais a li nuist ele mult. Et cum granz hontaiges est de soi enz boteir!</p>
<p>Mais repairons az mameles de l'espouse, et solunc la diversiteit des mameles metons diverses manieres de lait. Car la mamele de joie donet lo lait d'enhortement, et cele de compassion lo lait de confort. Et la spirituéz mere sent tantes foiz l'une et l'altre mamele estre arosee el pieu peiz de la celeste rosee, cantes foiz ele prent lo baisuel. Tu la verrois a plaines mameles gesir sor ses petiz por eaz a laitier, et de l'une mamele confort et de l'altre enhortement geter plantivement, solunc ce ke ele voit ke chascuns en at mestier. Se ele voit, par aventure, ke alcuns de ceaz cui ele at engenreiz en l'Evangeile soit hurtez d'alcune forte temptation, coment s'en duelt ele, coment l'assuaget ele, coment la confortet ele, coment s'en plaint ele, cantes provances de pieteit <milestone unit="folio" n="26rb"/> trovet ele manés dont ele redrecet lo desconforteit! D'altre part, se ele lo voit aparelhiét et haitiét, cum grant joie ele en ait, coment ele soi somunt al salut, et ensprent miéz et enstruit <pb n="47"/> de ce ke ele puet, et l'enhortet ke il perseveret et ensploitet en miéz! A toz soi fait semblanz, les affecz de toz tresportet en li, et si proevet ke ele est mere de ceaz qui defalent alsi cum de ceaz ki esploitent.</p>
<p>Quanz i at de ceaz, hui cest jor, ki altrement soi mostrent! De ceaz, di ge, qui ont recieut les anrmes a governer, car ce n'est mie a dire sens pitious gemissement les reproviers de Crist, les decracemenz, les flaeas et les claus, la lance et la croiz et la mort. Totes cez choses fundent il ensemble en la fornaise d'avarisce, en l'aquerre de lait guain.Vraement de tant sunt il deviseit de Judam Scarioth ke cil tote la sume de cez choses donat par un numbre de doniers, icist par plus devorant glotenie en demandent <milestone unit="folio" n="26va"/> les infinitez d'avoir. A ce entendent il par deseier qui ne puet estre saülez, et por ce criement il ke il nes perdent et doelent cant il les ont perdut. En l'amor de ce soi repausent, mais, nequedent, tant cum il sunt delivre de la songe del garder u de l'auguoire; del salvement ne de la perde des anrmes n'ont il cure. Vraiement ne sunt mie meres, senz failhe ne sunt mie meres, ki, cant il sunt aaisiét et encraissiét del patrimonie del crucifiét, n'ont mie compassion de la contrition Joseph. Cele ki est mere ne soi foint mie; ele at mameles, mais eles ne sunt mie voides. Joïr avoec les joianz, et ploreir avoec les ploranz, seit ele, et ne cesset d'expresseir de la mamele de joie lo lait d'enhortement, et de la mamele de compassion lo lait de confort. Et ce soit assez des mameles de le espouse u del lait des mameles.</p>
<p>Or ensengerai de queilz ungemenz cez mameles mimes oelent, mais, nequedent, se je sui aidiez <milestone unit="folio" n="26vb"/> par voz orisons, ke je dignement puisse parler as prouz des oanz ce ke doneit m'en est sentir. Altre sunt li ungement de l'espous et altre li ungement de l'espouse, si cum chascuns at ses mameles. Mais nos de ceaz de l'espous traiterons el lieu ke nos avons la desor dit. Or entendons az ungemenz de l'espouse, et ce plus sonjousement si cum a ceaz cui li Escriture ne loet mie moienement, car ele nes dist mie simplement boens mais tresboens, et si met diverses manieres d'ungemenz, par ce ke nos de pluisors ellisons ceaz ki maement covengent <pb n="48"/> az mameles de l'espouse. Il est ungemenz de contrition, et unz de devotion, et uns de pieteit. Li promiers est poindanz, ki dolor fait; li altres atempranz, ki la dolor assuaiget; li tierz sananz, ki l'enferteit botet fors. Or disons de chascun plus largement. Giers, unz ungemenz est cui li anrme soi confit ki enloie est de pluisors pechiez, si cum ele comencet a rapenser ses voies: <milestone unit="folio" n="27ra"/> concuelhet et assemblet et atrieblet el mortiel de sa conscience pluisors espezes de ses pechiez et totes ensemble les cuiset dedenz l'oule de son bolant piz par un fou de penitence et de dolor, si ke il puist dire avoec le prophete: <q rend="ital"> Mes cuers s'eschalfet dedenz moi et en mon porpens arderat li fous. </q> Ellevos le ungement ke li pecherise anrme doit condir el comencement de sa conversion et metre a ses noveles plaies, car li promiers sacrefisces a Deu, ce est li espirs atrieblez. Giers, tant cum ele n'at dont ele soi facet, si cum povre et besoniouse, melhor et plus chier ungement, ne laist mie endementres appareilhier cestui, ja soit ce ke de vilhes espeizes, car lo cuer atriebleit et humiliét ne despitet mie Deus. Et tant apparrat il moins vilz az divins esgarz en combien cele s'avielherat plus el recordement de ses pechiez. Nekedent, se cil corporéz ungemenz, dont li corporeil piét de Deu furent oint, si cum recontet li Evangeile, dont <milestone unit="folio" n="27rb"/> la pecherise li oinst, figurat cesti non veable et spirituel ungement, ne porons mie quidier del tot ke il soit vilz. Car ke leist hom de celui? <q rend="ital"> Et la maisons, fait il, fut emplie de l'odor de l'ungement. </q> Il gotoit des mains de la pecheresse et si astoit espanduz es dairiens membres de cors, ce est es piez, et nekedent ne fut mie si despitables et si vilz ke la force des espezes et la suavitez de l'odor ne raemplist tote la maison. Et se nos prendons garde de cum grant odor la glise est arosee en la conversion d'un pecheor, et cum il soit a ceaz pluisors aiüe et odors de vie, ki qui unkes soi repent, se il overtement et parfitement soi repent, certes et de cestui poriens nos alsi, senz dote, dire ke la maisons est aemplie de l'odor de l'ungement. A la fin, de ci ke as soverains manoirs des bieneurous atochet li odors de penitence, si ke tesmonget la veritez: <quote rend="ital"> Granz joie est entre les angeles <pb n="49"/> Deu el ciel d'un pecheor ki penitence fait. </quote> Aiez joie, li <milestone unit="folio" n="27va"/> repentant, soiez conforteit cil de petit coraige. A vos di ge, cui, novelement convertit del secle et repairant de voz malvaises voies, recriet manés li amertume et li hontaiges del repentant coraige, et cui la granz dolors alsi cum de noveles plaies crucïet encor et destorbet. Tes mains segurement laissent decurre l'amertume de myrre en ceste saintieble unctions, car lo cuer atriebleit et humiliét ne despitet mie Deus. Li unctions de ceste maniere ne fait mie a despitier, ne aesmer vile, cui odors ne huicet mie soulement les hommes a correction mais mimes les angeles a leece enviet.</p>
<p>Mais unz ungemenz est en tant, senz failhe, plus precious de cestui, en combien il est confiz de meilhors espezes. Cez espezes, por ke om nes quieret lonz, trovons nos senz grieteit entuer nos et si en prendons de legier plantivement en noz orteléz tantes foiz cum necessiteiz lo requiert. Quar ki n'ait <milestone unit="folio" n="27vb"/> assez a main, cum il vult del sien, propres felonies et pechiez, se il ne s'en foint? Et ce sunt les espezes, si cum il vos ramembret, de cel ungement cui nos avons descrit. Mais les espezes de cest secunt ne portet mie nostre terre, mais nos les nos aquerons de lonz et des dairienes contrees, car tote la donee chose tresbone et toz li dons parfiz est de desoure, descendanz del Pere de lumieres. Ciz ungemenz est faiz des divins bienfaiz presteiz a l'humaine lingie. Bieneurous cil ki studiosement les puet reconcoilhir a soi et at songe ke par digne rendement de grasces les ramoint davant les oez de sa pense. Senz failhe, cant eles serunt blecies et trieblees el vaisseal del peiz par lo pesteal de soventine porpensance, dent aprés cuites toz ensemble par lo fou del saint deseir, et encraissies d'oile de leece, si serat li ungemenz plus precious et plus excellenz del premier. Sofianz nos est por ce a prover li tesmoins <milestone unit="folio" n="28ra"/> de celui ki dist: <q rend="ital"> Li sacrifizes de loenge moi honorrat. </q> N'est mie dote ke la ramembrance des bienfaiz n'excitet a loenge, et, cum la Scriture tesmonget de cel altre, ce solement ke il ne fut mie despitiez si apert ke cil est plus loez ki honoret. A la fin, cil fut mis az piez et ciz al chief. <pb n="50"/> Car, s'en Crist doit om lo chief reporter a la diviniteit, si cum dist sainz Paus: <q rend="ital"> Li chiés de Crist est Deus, </q> senz failhe cil ki grazes rent, cil oint lo chief, car il atochet Deu, nient homme. Nient par ce que cil ki Deus est ne soit hom, car cil ki Deus est et hom est uns Christus, mais par ce ke toz li biens est Deu, nient d'ome, mimes cil ki est aministrez par homme. Car, certes, li espirs est ki vivifiet et la chars n'aiüet rienz, et par tant maleoiz cil qui sa sperance met en home. Car, et se nostre sperance pent a droit de l'homme ki Deus est, nekedent nient par ce ke il est hom, mais por ce ke il est Deus. Giers, cil est doneiz az piez, et cil al chief, car la humiliance del <milestone unit="folio" n="28rb"/> atriebleit cuer est covenanz a la humiliteit de la char, et a la maiesteit covient la glorifications. Ellevos queil ungement je vos ai proposeit, dont cil chiés, ki dotous est az principates, ne dedenget mie estre atochiez, anz lo juget mimes estre ensenge d'onour, cant il dist: <q rend="ital"> Li sacrefices de loenge moi honorrat. </q> </p>
<p>Par tant, n'atient mie a povre anrme, u besoniouse, u de petit corage, ke ele facet ungement de ceste maniere, cui espezes possïet la soule fiance, nequedent cele ki de la franchise de l'espir et de la purteit del cuer descent. Car la pense ki floibe est et de petite foid est si rastrainte parmi la teneveteit de sa familiare chose ke ele ne puet, por la besonge, oisdier por entendre az divines loenges u esgarder les bienfaiz ki les loenges enfantent. Et, se ele alcune foiz soi enforcet al ellever, manéz est rapelee en ses choses parmi les songes de ses privees necessiteiz, ki la somunent, et est <milestone unit="folio" n="28va"/> destrense estre rapressee en soi par sa propre povreteit. Et, se l'om moi demandet la cause de ceste misere, je en dirai ce, se je n'en sui deceuz, ke vos reconistrez u estre u avoir esteit en vos. Si cum moi semblet, par dous causes suet avenir li enfertez et la defiance del coraige de ceste maniere: u de la novelerie de conversion, u de la teddour de conversation, mimes se lonz tens ait en la conversation. Ambore, vraement, abaisset et abat la conscience et fait senz repaus estre. Ne li est mie soffert que ele voist lonz ensus de soi, par tant que ele at necessiteit d'entendre a retrenchier les espines de felonies et les urties de pechiez fors de l'ort del cuer. <pb n="51"/> Car quoi? Cilh ki travailhet en son plorement, porat s'il avoec ellecier es loenges de Deu? Par queil maniere sonerat en la boiche del plaindant et del gemant ce ke Ysaïes dist: <q rend="ital"> Rendemenz de grazes et voiz de loenge? </q> Car, si cum uns sages nos aprent: <milestone unit="folio" n="28vb"/> <q rend="ital"> Musike n'est mie covenable en plorement. </q> A la fin, li rendemenz de grazes vient aprés lo bienfait, ne vat mie davant, et cele anrme ki encor est en tristece n'est mie lie del bienfait anz en est besoniouse. Ele at dont ele offret proieres, nient dont ele rendet grazes. Car coment soi ramembret ele del bienfait ke ele n'at mie pris? Par tant di ge a droit que n'atient mie a povre anrme confire cest ungement ki est faiz des divins bienfaiz dont l'om soi ramembret, car l'om ne puet veoir la lumiere tant cum il esgardet les tenebres. Car il est en amertume, et la dolente ramembrance des pechiez parprent sa memore, si ke ne li plaist mie rezoivre ensemble nule lie riens. Par tant dist la prophetiene parole a ceaz ki teil sunt: <q rend="ital"> Vaine chose vos est elleveir davant la lumiere. </q> Ce est, en vain vos ellevez por esgardeir les bienfaiz qui deleitent, se vos promiers n'aveiz recieut la lumiere de confort des for faiz <milestone unit="folio" n="29ra"/> ki vos destorbent. Giers, n'atient mie az povres ciz ungemenz.</p>
<p>Mais voiez qui cil soient ki de l'habundance de cest ungement aient a droit glorie: <quote rend="ital"> Il s'en aloient liét fors de l'esgard del concile, car il estoient digne de honte soffrir por lo nom de Jhesu. </quote> Certes, mult avoient de la craisse de l'Espir cui suavitez ne falit mie, ne di mie par paroles mais neaz par batures. Il astoient riche en cariteit, qui n'est espuisie unkes par nul despens, et de lei astoient il soffiant de legier offrir holocaustes a meoles. Li suant peiz espandoient la sainte liquor, dont il astoient plus plainement abevreit, cant il parlevent en divers lengages les grandeces de Deu, si com li Sainz Espirs lur donevet a parler. Et n'est mie dote ke il n'abundaissent de cez ungemenz dont li Apostles portet tesmoing, la u il dist: <q rend="ital"> Ge ren toz jors grazes a mon Deu por vos, en la grasce de Deu ki vos est donee en Jhesu Crist, ke en totes choses estes en lui riche, en tote <milestone unit="folio" n="29rb"/> parole, en tote science, si cum li tesmoins de Crist est confermez en vos, si ke riens ne vos failhet en nule graze. </q> Car poïsse je <pb n="52"/> rendre cez grazes por vos, ke je vos veïsse riches es vertuz, liez es loenges Deu, soralanz plantivement de ceste spiritueil craisse en Crist Jhesu nostre Sanior.</p>
</div>
<div type="sermon">
<head>Sermon XI</head>
<p>Ge dis en la fin del sarmon, et ne sui mie perezous del redire, ke je vos convoitieve estre parzoniers de la sainte unction, de celei en cui la sainte devotions soi ramenbret des bienfaiz de Deu en leece et en rendement de grazes. Car ce est boen ke par les travaz de ceste present vie a alegier, qui dont nos sunt plus soffrable cant nos avons joie en la loenge de Deu, ke por ce ke chose n'est en terre ki si proprement representet un estaige de celeste manaige cum li haitemenz de ceaz qui Deu loent, si cum dist l'Escriture: <quote rend="ital"> Bieneurous cil ki mainent en ta maison, Sire, es secles des secles toi loërunt il. </quote> Maement de cest ungement cui je avoi dit el prophete: <milestone unit="folio" n="29va"/> <q rend="ital"> Ellevos cum bone chose et cum joiouse est manoir les freres en un, si cum li ungemenz el chief. </q> Car il ne semblet mie ke il puist covenir al promier, car, ancor soit il bons, nekedent n'est il mie joious, car la ramenbrance des pechiez fait amertume, nom joie. Mais neaz cil ki celui font ne mainent mie en un, cant chascuns deploret ses propres pechiez. Mais cil ki mainent en rendement de grazes esgardent et pensent en Deu solement, et par tant mainent il vraiement en Deu. Et bon est ce, vraiement, ke il font, car il gardent la glorie a celui cui ele est, et par ce n'est mie moins joious car il delitet.</p>
<p>Par tant vos enhorte je, mi amis, ke vos retrahez a la foiz lo piét ensus de la dolente et angoissouse ramenbrance de voz voies et aleiz en plaines voies de plus serene ramenbrance des bienfaiz de Deu, ke vos, ki avez en vos honte, respirez en l'esgart de lui. Ge vulh ke vos essaiez ce ke li <milestone unit="folio" n="29vb"/> sainz prophetes dist en conseilhant: <q rend="ital"> Delite toi el Sanior et il toi donrat les proieres de ton cuer. </q> Et vraiement necessaire est la dolors por les pechiez, mais se ele ne soit mie continue; soit entrerote la dolors parmi la recordance de la divine bonteit, ke li cuers n'endurisset, par aventure, par trop <pb n="53"/> grant tristece et perisset par desperation. Melons lo miel avoec lo fort, ke la saintieble amertume puist doneir santeit, cant ele serat si tempree par la dulceor ki mellee i serat ke l'om la porat boire. A la fin, oies Deu, coment il atempret l'amertume de l'atriebleit cuer, coment il rapelet ensus de la perdition de desperement celui ki est de petit coraige, coment il confortet lo plorant parmi lo miel de suee et de feable promesse, coment il relievet lo defiant. Il dist parmi lo prophete: <q rend="ital"> Ge enfrenerai ta boiche de ma loenge, ke tu ne perisses. </q> Ce est, par ce ke tu n'enchaies en trop grant tristece por l'esgard de tes felonies et, desperez alsi <milestone unit="folio" n="30ra"/> cum li chevalz defrenez, trebuichanz chaies et perisses, toi meterai je lo frain de ma indulgentie et toi esdrecerai de mes loenges, et respirras en mes biens, ki promiers avoies honte de tes malz, cant tu moi troveras bontieble plus ke toi culpable. Se Caïn fuist enfrenez de cest frain, il ne desist mie en desperant: <q rend="ital"> Plus granz est ma felonie ke je deserve pardon. </q> Ne mie, ne mie. Plus granz est sa pietez ke queiz ke plaist felonie. Par tant est li justes, nient continueilment, mais el comencement de la parole, accuseres de soi, car es loenges Deu at il aconstumeit clore la fin de sa parole. <q rend="ital"> Ge pensai, fait il, de mes voies et si turnai mes piez en tes tesmoins, </q> ke cil ki contrition et maleurteit avoit soffert en ses propres voies soi delitaist es voies des tesmoins Deu si cum en totes richeces. Giers, et vos, par l'exemple del juste, se vos sentez en humiliteit de vos, sentez alsi de Deu en bonteit car ensi lisiez vos el livre del Saige: <quote rend="ital"> Sentez <milestone unit="folio" n="30rb"/> del Sanior en bonteit et en simpliciteit del cuer lo querez. </quote> Et ce enhortet legierement a la pense la soventine et continuee ramenbrance del divin bienfait. Et se ce nom, coment serat aemplit ce ke li Apostles dist: <q rend="ital"> En totes choses rendez grazes, </q> se cez choses sunt repairies del cuer par cui om rend grazes? Ge ne vuelh mie ke vos soiez noteit de cel judaien reprovier, de cui tesmonget la Scriture ke <quote rend="ital"> il ne soi ramembrarent mie des bienfaiz Deu ne de ses merveilhes ke il lur mostrat. </quote> </p>
<p>Mais por tant ke cascuns hom ne puet mie reconcoilhir toz les bienfaiz ke li merciables Sires donet - car qui reconterat les loenges Deu et ferat oïes totes ses <pb n="54"/> loenges? - seveaz nom ce ke plus granz chose est et plus utle, li ovre de nostre rachatement, ne voist unkes ensus de la ramenbrance des rachatez. Et en ceste oevre vos ensengerai je dous choses ki davant moi vinent, et ce ferai je al plus briement ke je porai et utlement, ramenbrables <milestone unit="folio" n="30va"/> de cele sentence ki dist: <quote rend="ital"> Done occaison al saige si serat plus saiges. </quote> Giers, cez dous choses sunt maniere et fruiz. Et la maniere si est abaissemenz de Deu, li fruiz noz remplemenz de Lui. Ce a penser est semence de sainte esperance, et cil altres ensprendemenz de sainte amor. Li unz et li altres est necessaires a noz esploiz, u ke la sperance ne soit louice, se li amurs n'i est acompangie, u li amurs ne teddiet, se l'om lo quidet senz fruit.</p>
<p>Et teil fruit atendons nos de nostre amor, que cil cui nos amons nos en promist: <q rend="ital"> Mesure, fait il, plaine et chaucie et angoissie et soralant vos donront en vostre soin. </q> Ceste mesure, si cum je oi, serat senz mesure. Mais je voldroi savoir de queil chose serat cele mesure, u miéz, cele immensitez, qui nos est promise. <q rend="ital"> Oez ne vit, ce dist li Apostles, ne oreilhe n'oït, et en cuer d'ome ne montat, ce que Deus at apareilhiét a ceaz ki lui  aiment. </q> Di le nos, tu qui l'apareilhes. Nos creons, nos avons fiance voirement, si com tu promés, <milestone unit="folio" n="30vb"/> ke nos serons tuit raemplit es biens de ta maison. Mais qui u queil seront cil bien? Puetscelestre fromenz, vins, et oiles, ors et argenz, u pieres preciouses? Mais ce avons nos conut, et veüt, et veons, et si en astons anoiét. Ce querons nos que oez ne vit, ne oreilhe n'oït, et ne montat en cuer d'ome. Ce plaist, ce savouret, ce delitet a enquerre, queile unkes chose ce est. <q rend="ital"> Tuit serunt, fait il, aprendant de Deu, et il serat totes choses a toz. </q> Si cum je oi, la plantez cui nos atendons de par Deu ne serat se de Deu non.</p>
<p>Et qui puist compenre cum granz assemblee de dulceor est comprise en ceste brief parole: <quote rend="ital"> Deus serat totes choses en toz. </quote> Par ke je moi taise del cors, trois choses esgard je en l'anrme: raison, volenteit, et memorie, et trois choses estre l'anrme. Et tuit cil qui vont en espir, cum bien de cez choses lur defalent de lur entierteit et de lur perfection? Et por coi, se por ce nom ke Deus n'est mie totes choses en toz? De ce avient ke <milestone unit="folio" n="31ra"/> la <pb n="55"/> raisons est sovent falie en ses jugemenz et la volentez est noisie de quatre desturbances, et la memorie est obscuree par grant obliance. A ceste treple vaniteit est sozmise la noble creature, et enviz. En sperance, nekedent, car cil ki raemplist en biens lo desier de l'anrme serat a la raison planteit de lumiere, il serat multitudine de paiz a la volenteit, il serat continuance de parmanableteit a la memorie. Oï veritez, oï karitez, oï parmanabletez, oï bieneurouse et bieneuranz trinitez, a toi sospiret merciablement la moi chaitive triniteiz, car ele soffret exil ensus de toi maleurousement. En cum granz errours et dolors soi mist ele cant ele soi partit de toi! Guai moi! queile triniteit avons nos cangie por toi? Mes cuers est conturbeiz et de ce est la dolors, ma vertuz moi at deguerpit et de ce est la paürs, et la lumiere de mes oez n'est mie avoec moi, et de ce est li errors. Ellevos trinitez de mi anrme, exilhanz cum desemblant <milestone unit="folio" n="31rb"/> triniteit tu as corecie!</p>
<p>Mais, nekedent, por coi es tu triste, mi anrme, et por coi moi desturbes tu? Espoire en Deu, ke je ancor lo loërai cant li errors serat ostez de la raison, et la dolors de la volenteit, et tote la cremors de la memore, et serat venue cele mervilhouse serenitez de cui nos avons esperance, et cele plaine suavitez et cele parmanable segurtez. Cel promier ferat Deus veriteiz, et l'altre Deus caritez, et lo tierz Deus soveraine posteiz, par ke Deus soit totes choses en toz, la raison recivant lumiere qui ne puet estre estainte, et la volenteit consivant paiz ki ne puet estre desturbee, et la memorie aherdant parmanablement a fontaine ki ne puet defalir. Vos voiez se vos a droit n'i asignez lo promier al Fil, et l'altre al Saint Espir, et lo dairien al Pere, ensi, nekedent, ke la..., u la distinctions n'aminuiset par aventure a alcune des persones la plenteit u la perfections toilhet la proprieteit. Et a ce prendez <milestone unit="folio" n="31va"/> garde ensemble, cum desemblanment li fil de cest secle essaient les delez de la char, les spectacles del munde, les pompes lo deable, cum, nequedent, tot ce soit ce dont la presenz vie escernist ses chaitis amanz, si cum dist sainz Johans: <q rend="ital"> Tot ce que el munde est est covoitise de <pb n="56"/> la char et covoitise des oez et ambitions del secle. </q> Et ce soit del fruit de rachatement.</p>
<p>En la maniere alsi cum nos, se vos en ramenbret, nomons abaissement de Deu, vos loie je alsi trois choses maement a esgardeir. Car cil envaïssemenz ne fut mie simples u vains, mais lui mimes abaissat de ci a la char, a la mort, et a la croiz. Ki poroit dignement apenseir cum granz humilitez et mansuetudine et dengemenz ce fut ke Deus fut vestiz de char et ocis de mort et soffrit honte en croiz? Mais alcuns deïst: <q rend="ital">Li creatres ne pot son oevre rapareilhier senz ceste grieteit?</q> Si pout, mais miéz lo volt a son honte, par ke li tres malvais <milestone unit="folio" n="31vb"/> et tres a haïr visces d'ingratitudene trovaist mais lieu el homme. Certes, mult soffrit d'anui por ke il tenist l'ome a deteour de mult d'amor, et ke la grietez del rachatement somunist celui al rendement de grazes cui la legiertez de la creation avoit fait petit devot. Car ke disoit li hom creeiz et nient greit saichanz? Voirement, en pardons sui je faiz, mais senz nul grevance u nul travail de mon Faiteor, car il dist. Se je sui faiz si cum il fist de totes choses, cum granz chose est ce se il donat mult granz choses en la legierteit de sa parole? Ensi prendoit, en anientissant lo bienfait de la creation, la humaine felonie mateire de ingratitudene de ce dont il duist avoir occaison d'amor, et ce astoit por avoir excusation des pechiez. Mais estopee est la boiche de ceaz qui dient felonie, car plus est cleir que lumiere cum grant travailh Deus soffrit por toi, sire hom, de Sanior <milestone unit="folio" n="32ra"/> serjanz, de riche povre, de Deu chars; de Filh de Deu ne despitat mie estre fiz de feme. Ramenbre toi ke tu es de nient faiz, ne mie, nekedent, de nient rachatez. En sis jors fist Deus totes choses, et toi entre totes choses, mais par trente et dous anz refist il ton salut enmei la terre. Oï! cum granment il travailhat, soffranz. Ne soi agrevat il dunkes, par lo honte de le croiz et par la paür de la mort, les necessitez de la char et les temptations de l'Enemi? Et vraiement necessairement. Ensi as tu salvez les homes et les jumenz,Sire, si cum tu as multiplie ta mercit, Deus.</p>
<p>Cez choses pensez, en ce soiez turnoiét. De cez odors renuirez voz entrailhes, cui la grevaz flairors des pechiez <pb n="57"/> at longement greveit, ke vos aiez habundance de cez ungemenz ki ne sunt mie moins sueif ke saintieble. Mais, nequedent, ne quidiez mie avoir cez tresbons ki si sunt loeit es mameles de l'espouse. Et de ceaz moi defend a comencier <milestone unit="folio" n="32rb"/> li angoisse del sarmon ki doit fineir. Ce ke dit est des altres retenez par memorie et proveiz par vie, et de cez moi aidiez par voz proieres, ke je dignement en puisse parleir, si ke digne chose soit de alsi granz richeces de l'espouse et chastecet voz anrmes a l'amor de l'espous Jhesu Crist nostre Sanior.</p>
</div>
<div type="sermon">
<head>Sermon XII</head>
<p>Moi ramenbret ke je vos ai doneit dous ungemenz, l'un de contrition, ki pluisors forfaiz enbracet, l'altre de devotion, qui pluisors forfaiz contient. Andoi sunt saintieble, mais ne sunt mie andoi sueif. Lo promier sent l'om poindant, car il muet a compunction parmei l'amere ramenbrance des pechiez et si fait dolur. Li altres est assuajanz parmi l'esgard de la divine bonteit, qui confortet et apaisentet la dolor. Mais unz ungemenz est qui de lonz valt miéz d'ambedous, et ciz ait nom de pieteit, par tant ke il est faiz des necessitez des povres, et des angoisses des apressez, et des desturbances <milestone unit="folio" n="32va"/> des dolenz, et des culpes des forfaisanz; a la fin, de totes les dolors des chaitis, mimes se il sunt enemi. Despitables semblent cez espezes, mais li ungemenz ki en est faiz est desor toz ungemenz et si est sananz, car bieneurous li merciable, car il consievront mercit. Giers, pluisors miseires concoilhoites et esgardees par l'oeil de pieteit, ce sunt les espezes dont li tresboen ungement sunt confit, qui digne sunt des mameles de l'espouse et plaisable al sens de l'espous. Bieneurouse la pense ke out cure de soi a enrichir et encraissier de le assemblee de telz espeizes, et arrosat de l'oile de mercit et decost de l'ardor de cariteit. Ki, si cum tu quides, est liez hom et merciables, ki enclins est a compassion avoir,  apareilhiez a sorcuerre, qui juget ke plus bieneurouse chose est doneirs ke penre, legiers al pardoneir et grevalz al corocier, ki ne soi assent mie al vengier, ki en totes choses esgardet les necessiteiz de ses <pb n="58"/> proïmes si cum <milestone unit="folio" n="32vb"/> les sues? Oï! anrme, ki qui unkes es, qui teile es, ki si es embrecie de la rosee de mercit, si plantive des entrailhes de pieteit, ki si toi fais totes choses a toz, ki si es faiz a toi si cum vaisseaz perduz por ke tu sorcueres a toz toz tens, ensi a la fin morte ke tu vives a toz! Tu qui teile es, vraiement bieneurouse, possïez lo tierz et tresboen ungement, et de tes mains degotet la liquors de tote suaviteit, et ne secherat mie el mal tens, et li ardors de persecution ne l'espuiserat mie. Mais Deus serat ramenbrables toz jors de ton sacrefice et tes holocaustes serat cras.</p>
<p>Il at riches hommes en la citeit del Sanior de vertuz. Ge demand se entur alcun d'eaz soient troveit cist ungement, et promiers moi vient devant, si cum il suet par tot, sainz Paus, vaisseaz d'election, vaisseaz d'ungemenz, vaisseaz olanz et raempliz de tote pulriere de pigmenz, car il astoit bone odors de Crist en toz lieus. Certes, cil peiz spardoit , et en long <milestone unit="folio" n="33ra"/> et en large, l'odour de grant suaviteit, cui si avoit porpris la cuisenceons de totes les eglises. Car voies queilz ungemenz et queiz espeizes il avoit assembleit: <q rend="ital"> Chascun jor, fait il, muir je por vostre glorie. </q> Et lo parés: <q rend="ital"> Ki est enfers et je ne sui mie enfers? Ki est scandaliziez et je n'en sui brulleiz? </q> Et de pluisors altres, ke vos bien savez, avoit il planteit ciz riches hom par faire les tresbons ungemenz. Car il covenoit de bons et de trespurs ungemenz avoir odour les mameles ki laiterunt les menbres de Crist, a cui sainz Paules est mere, qui les enfantoit une foiz et altre de ci ke Christus fuist formeiz en eaz et lur membre fuissent enformeit a lur chief.</p>
<p>Oiez et d'un altre riche homme, coment il ait a main les ellites espeizes dont il confire puist les bons ungemenz. <q rend="ital"> Unkes, fait il, defors ne remeist estranges; mes huis fut aovers a l'alant. </q> Et lo parés: <q rend="ital"> Ge fui oelz a l'avoigle et piez al clop; ge astoi peres des povres. Ge contriebloie les meoles del felon <milestone unit="folio" n="33rb"/> et fors de ses denz li toloi la proie. Unkes ne noai az povres ce ke il voloient ne fis agardeir les oez de la veve. Se je manjai ma bochie solz et se n'en manjat li povres, se je despitai lo trespassant por ce ke il n'avoit vestiment, et lo povre <pb n="59"/> senz covreture, se soi costeit ne moi benirent mie, et se il ne fut rechalfeiz des vearres de mes berbiz. </q> Ke quidons nos de cum grant odor ciz avoit arrosee la terre en cez oevres? Chascunes oevres astoient chascun ungement. De cez ungemenz avoit il raemplie sa conscience, ke il parmi l'alaine de la deventriene suaviteit atemprat a soi la puor de la purrie char.</p>
<p>Joseph, puis que il out fait cuerre tote Egypte aprés soi en l'odor de ses ungemenz, a la parfin meissit a ses vendeors mimes de cele odor. Et, vraiement, alsi cum par iriét viaire mostroit il chosanz paroles, mais les larmes sailhoient fors de la craisse del cuer, ne mie demosterresses d'irour mais engenreresses de grasce. Samuel ploroit Saul, qui lo voloit ocire, <milestone unit="folio" n="33va"/> et cant li peiz s'eschalfoit dedenz par lo fou de cariteit, si coroit fors parmi les oez la remise craisse de pieteit. A la fin, par la bone odor de sa opinion, ke il avoit espandut de totes parz, tesmonget l'Escriture ke <quote rend="ital"> tuit des Adam de ci ke a Bersabee conurent ke li feables Samuel astoit prophetes del Sanior. </quote> Et ke dirai je de Moysen, ki de si grant craisse avoit raemplies ses entrailhes? Tote cele tarjanz maihnie, avoec cui il demoroit a tens, en tot son murmure et sa forsennerie ne pout unkes l'unction de l'Espir, de cui il astoit une foiz abevrez, anientir, par ke il unkes moins en parmanist moins en sa mansuetudene entre les assiduees tences et les noises de chascun jor. A droit tesmoniat li Sainz Espirs de lui ke <quote rend="ital"> il astoit li plus sueiz de toz les hommes ki astoient sor terre. </quote> Si astoit il paisiebles entre ceaz qui paiz haoient, ke il unkes ne soi coroceat a cel rebele et tarjant poble anz apaisentoit Deu par sa proiere cant il eret corociez, si cum escrit est: <milestone unit="folio" n="33vb"/> <quote rend="ital"> Il dist ke il les desparderoit, se Moyses ses elliz n'esteuist en humiliteit en son esgard, ke il ostast sa irour, ke il nes desparsist. </quote> A la fin, fait il, <quote rend="ital"> se tu lur pardones, ce soit, et se ce nom, oste moi de ton livre cui tu as escrit. </quote> Oï! vraiement homme oint de le unction de mercit! Vraiement il parolet de le amor de le mere, cui nule felicitez ne puet delitier se cil n'en sunt parcenier cui ele enfantat. Or exemple. Se alcuns riches hom disoit a une povre femme: <q rend="ital">Entre za enz a mon dihneir, mais l'enfant cui tu portes <pb n="60"/> laisse defors, car il ploret, si nos est grevalz.</q> Ferat ele lo dunkes? N'ellirat ele dunkes miéz a jeüneir ke dihneir avoec lo riche homme senz son chier filh? Alsi ne siet mie a Moysen ke il soit menez en la joie de son Sanior par ke li pobles remanget defors, a cui, ja soit ce ke tarjanz et noisous, il astoit ahers par oevre et par amor de mere. Il se duelt de ses entrailhes, mais lui semblet la dolor plus estre soffrable ke l'erragement. <milestone unit="folio" n="34ra"/> </p>
<p>Et queilz chose est plus suee ke David fut, ki ploroit la mort de celui qui soit avoit de la sue? Et ke fut plus bontieble chose ke ce ke il griement portoit la mort de celui, aprés cui il devoit avoir lo roiame? Mais cum griement recieut il confort de la mort de son fil, ki lui voloit ocire? Certes, teile affections demostroit planteit de tresbon ungement. Giers, tuit cist ourent tresbons ungemenz dont il olent hui cest jor tres sueif par totes les eglises. Et ne mie il soulement, mais tuit cil ki en ceste vie furent si bontieble et ki soi travilharent d'umainement vivre entre les hommes, si ke tote la graze ke il sembloit ke il ouissent ne tenissent mie a eaz mais livraissent en commun, et aesmarent soi estre deteors az amis et az enemis, az sages et az fouz. Et ja soit ce que il fuissent utle a toz, nekedent furent en totes choses davant toz humle, ameit a Deu et az hommes, cui odors est en beneizon. Voirement, tuit cil ki teil furent donarent en lur tens et donent <milestone unit="folio" n="34rb"/> hui cest jor odors de tresbons ungemenz. Et tu alsi, ki lo don as pris de desor, se tu volentiers lo repars altrui, se tu toi dones sonjous entre nos et affectuous, et traitable et humle, tuit toi portent tesmoin ke tu oles tresbons ungemenz. Et ki qui unkes entre vos ne sostient mie tant solement en son frere les floibeteiz, alsi des cors cum des coraiges, mais ensobretot, se lui loist et il puet, les aiüet par ses services et confortet par paroles et enformet par ses conseilz, et, se il ce ne puet par la discipline, seveaz nom par ses sonjouses orisons ne cesset de conforteir lo floibe, ki qui unkes soit ensi entre vos, il ne cesset d'espardre bone odour entre les freres et odors de tresbons ungemenz. Balsemes de congregation est en la boiche de cest frere. Il est mostrez al doit, et si dient tuit de lui: <q rend="ital"> Ciz est li amis des <pb n="61"/> freres et del poble Israël; ciz est cil qui mult proiet par lo poble et tote la sainte citeit.</q> </p>
<p>Mais, recorons a la sainte Evangelie et si requerons alcune chose qui, puetscelestre, atenget <milestone unit="folio" n="34va"/> a cez ungemenz. <q rend="ital"> Marie, fait il, Magdalene, et Marie Jacob, et Salomé, achatarent espeizes par ke eles venissent oindre Jhesum. </q> Ki sunt cist ungement si prescious ke il soient achateit et apareilhiét a oés lo cors de Crist, et si plantif ke il soient suffiant a tot lo cors? De nul des altres dous ne leist hom ke il fuist faiz a oés Crist u espandut en tot son cors, mais en un lieu est sodainement amenee une femme baisanz les piez Jhesu et oindanz de ungement, et en un altre lieu ele mimes et une altre, ki avoit une boiste d'ungement, si lo verst sor son chief. Mais cestes or ont achatez ungemenz par ke eles vengent oindre Jhesum. Eles achatent espezes, nient ungemenz, et li unctions qui fut mise el service nostre Sanior ne fut mie faite achatee mais novelement confite, et ne mie tant soulement par oindre une partie del cors, si cum lo chief u les piez, mais, si cum escrit est, <quote rend="ital"> par ke eles venissent oindre Jhesum. </quote> Ce est complections del tot, ne mie distinction <milestone unit="folio" n="34vb"/> de partie.</p>
<p>Et tu alsi, se tu vestes les entrailhes de pieteit, si ke tu toi delivres liberal et bontieble, ne mie soulement a ton pere u a ta mere u a tes cusins, u a ceaz cui tu tiens a bienfaiteors, u de cui tu espoires ke il lo doient faire, car et ce font li malvais, mais, solunc lo conseilh saint Paule, toi studoies de bien faire a toz, si ke tu neaz a ton enemi por Deu n'aesmes mie a denoier u a sortraire lo corporeil u lo spiritueil office d'umaniteit; se tu es teilz, ferme chose est ke tu as tresbons ungemenz et ke tu oins ne mie soulement lo chief u les piez, mais tot lo cors, ce est la glise. Et, puescelestre, par tant ne volt mie nostre Sire Jhesus que la confections ki apareilhie li eret fuist espandue en son mort cors, ke il la voloit gardeir a oés lo vif. Car la glise vit, qui manjout lo vif pain ki del ciel descendit. Ele est li plus chiers cors de Crist, car par ce ke cil ne morust ne dotet nulz crestiens ke cil altres ne fuist livrez a mort. De lei desiret <milestone unit="folio" n="35ra"/> il ke ele soit ointe, ke ele soit nurrie, de ses floibes membres covoitet il ke il <pb n="62"/> soient raforciét par sananz ungemenz. Giers, a li oés retient il les prescious ungemenz cant il, avanceanz l'ovre et hastanz la glorie, n'eschernit mie la devotion des femmes anz les enstruist. Il renfusat estre oinz, nient despitanz mais esparjanz; ne refusat mie lo service anz gardat lo prout. Lo prout di ge, ne mie de cest material u corporel ungement, mais vraiement del spirituel qui en cestui fut figureiz. Giers, en icestui esparjat li maistres de pieteit az tresboens ungemenz de pieteit, de cui il voloit ke il fuissent alsi corporeilment cum spiritueilment a ses membres, ki besoinh en avoient, livreit. A la fin, un pau davant, cant li precious ungemenz estoit espanduz en son chief u en ses piez, defendit il lo dunkes? Anz contrestieut a ceaz ki lo defendoient. Car a Symon, ki desdein avoit ke il soffroit ke la pecheresse l'atoichievet, teissit il une longe <milestone unit="folio" n="35rb"/> semblance de reprendement, et a ceaz ki chosevent de la perdition de l'ungement, respondit il se dist: <q rend="ital"> Por coi estes vos greval a ceste femme? </q> </p>
<p>Ge mimes alcune foiz, par ke je face un pau d'excés, cant je me seoi az piez Jhesu, plorant et offrant sacrefice d'espir atriebleit en la ramenbrance de mes pechiez, u se je alcune foiz u rerement estisoi al chief et avoi joie en la ramenbrance de ses bienfaiz, oï ceaz ki disoient: <q rend="ital"> Par coi est ceste perde? </q> Il soi complaindoient ke je vivoi a moi soul, qui, si cum il quidievent, poïsse parfiteir a eaz pluisors, et si disoient: <q rend="ital"> Il poïst estre venduz et donez az povres. </q> Mais ne moi fuist mie bone marchandise se je tot lo munde ganiasse et moi perdisse et empirement fesisse de moi. Dont aparceu je cez paroles estre cez moisses qui tolent la suaviteit de cest ungement, si moi ramenbret de cele divine sentence ki dist: <quote rend="ital"> Mes pobles, cil ki toi font bieneurous, cil toi moinent en errour. </quote> Mais or oient cil, qui d'uisdie m'apelent, nostre Sanior, qui m'escuset et respont <milestone unit="folio" n="35va"/> par moi et se dist: <q rend="ital"> Par coi estes vos greval a ceste feme? </q> Ce est, vos veez en la face et, par tant, jugiez vos solunc la face. N'est mie hom, si cum vos quidiez, qui puist metre la main az fortes choses, mais femme. Par coi li volez vos metre lo jou, a cui je voi ke ele n'est soffisanz? Ele fait bone oevre en moi, estoist el bien tant cum ele ne soi puet efforcier el miéz. Mais, se <pb n="63"/> ele unkes porat esploitier ke de femme devenget hom, et hom parfiz, dont la porat hom penre a oevre de perfection.</p>
<p>Sanior frere, honorons les eveskes, mais redotons lur travaz. Se nos prendons garde az travaz, nos ne desirerons mie les honors. Conissons noz forces n'estre mie engueiles, et se ne nos delitet mie les molles et les feminines espalles metre desoz les faihs des hommes. Nes agaitons mie, mais honorons les, car tu ne blames mie humainement les oevres de ceaz cui faihs tu refiuses. Folement blamet l'ome repairant de batailhe la femme filhanz en maison. Car je <milestone unit="folio" n="35va"/> di: Se cil qui de cloistre parzoit celui qui el poble vit a la foiz vivre moins destroitement u faire moins visousement, u en parole u en mangier, u en songe u en iror u en jugement, ne sailhet mie manés al jugement anz li sovenget ke escrit est: <quote rend="ital"> Mieldre est la iniquitez de l'homme ke la femme bienfaisanz. </quote> Tu, vraement, ki voilhes en la garde de toi, fais bien, mais cil qui eaz pluisors aiüet fait miéz et plus fortement. Et se il ne puet aemplir senz iniquiteit, ce est senz alcune inequaliteit de sa vie et de sa conversation, ramenbre toi ke la caritez coevret la multitudine des pechiez. Et ce soit dit encontre la doble temptation dont li religious suelent sovent u covoitier la glorie des eveskes u folement jugier de lur excés par les enhortemenz del deable.</p>
<p>Mais repairons az ungemenz de l'espouse. Ne vois tu cum fait miéz a proisier ke li altre ciz ungemenz de pieteit, de cui solement n'est mie sofferte la perditions? Neaz tant n'i at de perdition ke li dons del boivre de froide aive n'est mie laissiez <milestone unit="folio" n="36ra"/> senz gueredon. Nequedent, bons est li ungemenz de contrition ki est confiz de la ramenbrance des pechiez et mis az piez nostre Sanior, car lo cuer atriebleit ne despitet mie Deus. Mais mult de lonz aesme je meilhor estre celui ki est diz de devotion, qui est faiz de la recordance des bienfaiz de Deu et qui est covenables al chief, si ke Deus tesmonget de lui: <q rend="ital"> Li sacrefizes de loenge moi honorrat. </q> Mais l'un et l'altre voint la unctions de pieteit, qui est faite del regart des chaitis et espandue par tot lo cors de Crist. Lo cors, di ge, nient celui lo crucifiét, mais celui ki aquis fut par la <pb n="64"/> passion de celui. Vraement tresbons est ciz ungemenz, en cui comparison soi mostret neaz les altres regardeir cil ki dist: <q rend="ital"> Mercit vulh je, et ne mie sacrefice. </q> Cestei cui je ke les mameles de l'espouse olevent maement entre les altres vertuz, qui en totes choses vult estre semblanz a la volenteit de l'espous. N'avoit dunkes odor de mercit Tabita mimes en sa mort? Et par tant <milestone unit="folio" n="36rb"/> fut ele tost garie de la mort ke li odors de vie i fut plus forte.</p>
<p>Mais or oiez parole abregie sor cest present capiteal. Ki qui unkes enivret par paroles et olet par bienfaiz, a soi quidet estre dit: <quote rend="ital"> Car meilhors sunt tes mameles ke vins et plus olant ke tresbon ungement. </quote> Et qui est covenables a ce, ki est cil de vos qui seveas nom un de ceaz possecet entierement et parfitement, ke il a la foiz ne soit plus perezous en dire et plus teddes en oevre? Mais la glise est qui a droit et senz dote at glorie de ceste loenge, a cui ele unkes ne falt de sa universiteit et ce dont ele enivret et ce dont ele olet, car ce ke en l'un li falt, ce at ele en l'altre, solunc la mesure del don de Crist et la temprance de l'Espir, ki deviset a chascun solunc ce ke il vult. La glise oelet en ceaz qui aquierent a soi amis de richeces, de felonie, et enivret es serjanz et ministres de la parole, ki par lo vin de leece spiritueil arrosent la terre et enivrent, et raportent fruit en pacience. Ele soi nomet segurement et vraiement espouse, si cum cele qui vraement <milestone unit="folio" n="36va"/> at mameles meilhors ke vins et plus olet ke tresbon ungement. Et se nulz de nos n'oset entaisier ke il apealt s'anrme espouse de nostre Sanior, nequedent, par tant ke nos sumes de la glise nostre Sanior, ke a droit at glorie et del nom et de la chose de cest nom, n'entaissons mie a nos a tort la parceon de ceste glorie, car ce ke nos tuit ensemble posseons plainement et entierement, de ce somes nos parcenier chascun senz contrediement. Grazes a toi, Sire Jhesu, ki nos denias acompangier a ta treschiere glise, ne mie ke nos solement fuissiem christien mais ke nos fuissiem acopleit a toi el lieu de ta spouse, es joious et castes et parmanables embracemenz, ke nos a aoverte face esgardons la glorie qui commune est a toi avoec lo Pere et lo Saint Espir senz fin.</p>
<pb n="65"/> </div>
<div type="sermon">
<head>Sermon XIII</head>
                <p>De la meir naissent totes les fontaines et tot li fluvie, et Christus est Sires de totes vertuz et de totes sciensces. Car qui est Sires des vertuz se il nom li Rois de glorie? Mais, solunc la cantike Anne, <quote rend="ital"> il Deus est Sires des sciences. </quote> <milestone unit="folio" n="36vb"/> La continence de la char, la voisdie del cuer, la droiture de la volenteit, surdent fors de cele fontaine. Et ne mie ce soulement, mais, s'alcuns est voidiez d'engeinh, s'alcuns est beaz en parole, s'alcuns plaist en constumes, de lui est. De ce sunt les sciences et la parole de sapience, car la sunt repuns tuit li tresor de sapience et de science. Ne sunt, dunkes, li caste conseilh, li juste deseier, rieuseal de cele fontaine? Et, se les abundances des aigues requierent senz entrecessement les mers par lur secreiz et dessosterriens recueremenz, par ke il lo parés par soventin et nient laissant service resailhent fors de ci ke a noz esgarz, por coi ne seroient dont rendut senz boisse et senz entrelais a lur propre fontaine li spiritueil rieu, par ke il ne cessent d'arroser les chans des penses? Recuerent, dunkes, li rieu de grasces al lieu dont il eissent, par ke il lo parés revengent. Revoist a son comencement li celestes fluvies, par ke plus plantivement soit respanduz az terres. <milestone unit="folio" n="37ra"/> Coment? fais tu. Si cum dist li Apostles: <q rend="ital"> En totes choses rendez grazes. </q> Tot ce ke de vertut, tot ce ke de savoir tu toi fies avoir, ren a la vertut et al savoir de Deu Crist.</p>
<p>Et ki est si forseneiz, fais tu, ke il d'altre lieu les quidet avoir? Nuz, vraement, si ke li phariseus rendet grasces, de cui justice la loenge ne mie de Deu. Car, se bien ramenbres l'Evangele, cil rendemenz de grazes nel fait mie plus gratious. Por coi? Car, de cant ke devot sonet en la boiche, n'est mie suffiant por excuser l'enflor del cuer encontre celui ki les parfundes choses conoist de lonz. Oï! phariseus, Deus ne serat mie escherniz. Quides tu ke tu aies chose que tu n'aies prise? Nule riens, fais tu, et par tant ren je grazes al large doneor. Se del tot nient, dunkes n'alat davant nuz merites en toi, ke tu ce dont tu as glorie presisses. Et se tu ce gehis, premiers es tu en vain orgailhous encontre lo publican, ki por ce n'at mie ce ke <pb n="66"/> tu, ke il ne l'at mie pris si cum tu. Dent en aprés voies ke tu ne rendes mie a Deu entierement ses dones, <milestone unit="folio" n="37rb"/> et ke tu enfleches a toi alcune chose de sa glorie et de sue honor, et a droit soies argüez de boisdie, et de boisdie ki est encontre Deu. Car, se tu ce dont tu toi vantes quidois alcune chose par aventure estre de toi, je creroi miéz ke tu fuisses boisdiez ke ce ke tu volsisses boisier, et si chastieroi ton error. Mais or, par ce ke tu grazes rens, proeves tu ke tu n'en dones riens a toi, anz conois sagement tes merites estre donees de Deu, et, en ce ke tu despites les altres, mostres tu que tu as parleit en doble cuer: en l'un prestes ta lengue a menzonge, en l'altre ravis la glorie a toi de la veriteit. Car tu ne jugerois mie lo publican plus a despitier ke toi, se tu ne quidoies toi plus estre a honoreir ke lui. Mais que respons tu a l'Apostle, ki dist: <q rend="ital"> A Deu soul soit honors et glorie? </q> Et que a l'angele ki deviset et ensenget queilz chose plaist a Deu retenir a soi et queil chose il denget partir az homes? Car il dist: <q rend="ital"> Glorie soit a Deu es halteces et en terre paiz as hommes de bone volenteit. </q> Ne veeiz vos <milestone unit="folio" n="37va"/> lo phariseu, grazes rendant, Deu honoreir par levres et par la sentence del cuer soi mimes? Ensi puet om veïr en la boiche des pluisors soner rendement de grazes, et par un usaige miéz ke par sens u par deseier, si ke meïmes li tres escommuniét homme soelent Deu rendre graze, par ce ke bien, si cum il quident, lairat otroier en l'aemplement de lur perverses volentez. Tu orois lo laron, cant il portet lo larrecin ke il malement covoitet, elleceant en repuns et disant: <q rend="ital">Deu grazes, n'ai mie fait vaines voiles, n'ai mie perdut mon nuitreneil travail.</q> Alsi cil qui l'ome at ocis, n'est il liez et rend grazes que il at vencut son adversaire u ke il est vengiez de son anemi? Et li avoltres, alsi sailhanz, loët Deu ke il at oüt lo leit ke il longement at desirét.</p>
<p>Giers, tuit li rendement de grazes ne plaisent mie a Deu, se cil nom ki vinent de la caste et de la pure simpliciteit del cuer. Caste voirement, di ge, por ceaz qui, de lur males oevres elleezant, soelent <milestone unit="folio" n="37vb"/> Deu rendre grazes, alsi cum Deus solunc lur constume s'ellecet cum il ont mal fait et s'esjoïsset es tresmalvaises choses. <pb n="67"/> Cil orat, ki de teil maniere est: <q rend="ital"> Fel, tu quidas ke je seroi semblanz a toi; je toi argüerai et establirai encontre ta face. </q> Pure i ai je ajoint por les ypocrites, qui glorifient Deu par paroles de lur biens mais par cuer retinent ce ke il avoient doneit par parole. Et par ce ke il boisousement font en son esgard, si est trovee lur felonie al haine. Cil donent feloneissement lur malz a Deu, et cil boisousement donent a ceaz les biens de Deu. Et vraiement cele promiere chose est si fole et si seculers, et, en une maniere, si bestialz, ke il n'est mestiers ke je de ce vos somunge. Mais li altres suelt les religious, et maement les spiritueiz, agaitier. Senz failhe, granz et rere vertuz est ke tu ne saiches toi estre grant, ja soit ce ke grant chose faisant, et ke ta sainteez, ki aoverte est a toz, s'atapisset a toi soul. Et ke tu apeires merveilhous <milestone unit="folio" n="38ra"/> et si toi tenges a despitable, ce juge plus merveilhouse chose d'altres vertuz. Vraement tu es feables serjanz, se il n'avient mie ke a tes mains aherdet point de la grant glorie de ton Sanior, ki, ja soit ce ke ele n'eisset mie de toi, nequedent passet parmi toi. Dont, solunc lo prophete: <quote rend="ital"> Escous ta main ensus de tote done. </quote> Donc, solunc lo comant de nostre Sanior, luist ta lumiere davant les hommes por glorifier nient toi, mais ton Pere ki est el ciel. Mais ensiwes saint Paule et les altres feables preecheors qui ne preechent mie eaz mimes: et tu alsi ne quier mie ce ke tue est mais ce ke Jhesu Crist. Par tant oras tu: <q rend="ital"> E ore, bons serjanz et feables, par tant, par ce ke tu fus sor poies choses feables, t'establirai je sor pluisors. </q> </p>
<p>Cant Joseph sout ke la maisons et tot li bien de son egyptien sanior li estoient comandeit, ne mesconut mie ke la dame n'en fuist exceptee, et par ce ne la volt atochier. <q rend="ital"> En toz les biens de mon sanior, fist il, n'at riens qui ne soit en ma posteit u ke il n'ait a moi <milestone unit="folio" n="38rb"/> delivreit fors toi, ki sa femme es. </q> Il savoit ke la feme estoit glorie del baron, si jugat felonie estre a soi ke lo contraire celui fesist senz glorie qui lui avoit fait glorious. Li hom, ki saiges eret par lo savoir de Deu, esgardat ke li barons amoit fortement sa femme si cum sa propre glorie et par ce ne l'avoit mie commandee altrui anz l'avoit retenue a soi a gardeir, et partant n'entaissat mie estaindre sa main a <pb n="68"/> chose ki ne li eret mie otroie. Giers quoi? Li hom aimet sa glorie et si oset Deu boisier de la sue, alsi cum il ne l'aint mie? Mais oies ke il diet: <q rend="ital"> Ma glorie, fait il, ne donrai je mie a altrui. </q> Et ke nos donras tu, Sire, ke nos donras tu? <q rend="ital"> Paiz, fait il, vos doins je, paiz vos lai je. </q> Assez est, a greit rezoi ce ke tu moi laisses et lais ce ke tu retiens. Ensi moi plaist. Ne dote mie ke ensi ne covenget a moi. Ge forsjure la glorie, ke, se je par aventure pren a tort ce ke otroiét ne m'est mie, ne perde a tort ce ke soffert m'est. La paiz vulh, la paiz desire, et ne plus. Celui a cui la paiz n'est <milestone unit="folio" n="38va"/> mie assez, n'es tu mie assez. Tu es nostre paiz, qui fesis de dous choses une. Ce m'est necessaire chose que je soie a toi racordez et ke je soie a moi racordez, car des ke tu moi mesis contraire a toi, devin je a moi mimes pesanz. Ge sui voisous, ke je ne soie nun greit saichanz del bienfait de la donee paiz ne sacrileiges envaïsseres de ta glorie. A toi, Sire, a toi soit ta glorie, nient atochie a moi; est bien se je ai paiz.</p>
<p>Cant Golias fut ocis, s'en fut liez li pobles de la paiz que il out recoverte, mais David en fut singulerment glorious. Josue, Jepte, Gedeon, Sanson et Judit alsi, ja soit ce ke femme, furent gloriousement en lor jors venkeor de lur enemis, mais, cant li altre en avoient joie et paiz, n'i out celui ki communs fuist a eaz en lur glorie. Judas li Machabeus, ki nobles fut en pluisors victories, cant il, fortement combatant, donevet al poble esjoïssant paiz, partit il dunkes alcune foiz sa glorie a alcunui? A la fin, <quote rend="ital"> granz leece, </quote> fait la Scripture,<quote rend="ital"> ne mie grant <milestone unit="folio" n="38vb"/> glore, en fut faite el poble. </quote> Quel chose menor de totes cez fist li faitres de totes choses, dont il doit moins avoir singulerment glorie? Ilh solz creat totes choses, ilh solz fut venqueres de l'Enemi, il solz delivrat les enprisonez, et si arat companion en sa glorie? <q rend="ital"> Ma force, fait il, moi aidat. </q> Li parés: <q rend="ital"> Lo presor chalchai soulz, et de tote la genz ne fut hom avoec moi. </q> Giers, ke atient a moi de la victore se je ne fui neaz en la batailhe? Mais, li mont, recivez paiz al poble, nom glorie, mais a lui soul la gardez qui soi combatit et venquit. Ensi, ce proie je, ensi soit glorie es halteces a Deu, et en terre paiz az homes de bone volenteit. Mais, vraiement, n'est pas de bone mais de <pb n="69"/> feloneisse volenteit, qui, par orgailhous oelh et cuer ki ne puet estre saülez, senz repaus tend a la glorie Deu; et par tant ne il retient la paiz ne il prent la glorie. Ki creroit a la paroit, se ele disoit ke ele donevet lo rait cui ele recivoit parmi la fenestre? U, se les nues ont glore de ce ke eles ont <milestone unit="folio" n="39ra"/> engenrees les pluvies, ki ne s'en eschernisset? A moi est aoverte chose ke li rieu des aigues ne naissent mie des chenalz, ne les paroles de savoir des denz u des levres, ja soit ce ke li corporeiz sens n'atoichet plus ultre.</p>
<p>Se je voi alcune chose es sainz digne de loenge u d'ammiration, cant jel descou par clere lumiere de veriteit, senz failhe se truis altrui estre qui apeirt loables et merveilhous et se lo Deu en ses sainz, u se ce soit Helyseus u cil granz Helyas, vraiement susciteor de mors. Il, vraiement, nient par lur comant mais par lur ministeire, nos donent par defors noveles choses et nient aconstumees, mais Deus qui maint en eaz, il fait les oevres. Il ki nient veables et nient aprochables maint en soi est es siens veables et mervilhous, et soulz merveilhous qui soulz fait merveilhes. Ne la bone pointure u escriture est loenge del roseal, ne la bone parole glorie de la lengue u des levres. Tens est ki li prophetes paroles et si diet: <q rend="ital"> Serat dunkes orgailhouse la hace encontre <milestone unit="folio" n="39rb"/> celui qui trenchet de lei, u exalcerat soi la serre encontre celui ki la trait? Alsi cum se la verge s'ellevoit encontre celui qui l'ellievet u li bastons s'exalcerat, ki vraiement est fuz. </q> Alsi cil ki soi glorïet encontre Deu, se il en Deu ne soi glorïet. Se hom soi doit glorïer, sainz Paules m'ensenget dont, et en quoi: <q rend="ital"> Nostre glorie, fait il, ce est li tesmoins de nostre conscience. </q> Segurs ai glorie, se, tesmoinh ma conscience, ne pren a moi riens a tort de la glorie del faiteor. Vraiement segurs, car ne mie contre Deu mais en Deu. Ceste gloriance ne nos est mie defendue mais enhortee, cant la Scriture dist: <quote rend="ital"> Vos querez glorie li uns de l'altre, et cele glorie qui del soul Deu est ne volez vos mie. </quote> Vraiement, avoir glorie el soul Deu n'est se de part Deu nom, et n'est mie moiene ceste glorie, car si vraie cum de veriteit, si rere, ke avisunkes soi glorïet en li parfitement <pb n="70"/> li petiz numbres de parfiz. Giers, voisent s'en vain li fil des homes, voisent s'en menteor li fil des homes, et si dezoivent de vaniteit en ice mimes, car li <milestone unit="folio" n="39va"/> sages glorïeres proverat son oevre et si la ferat sonjousement fine a la lumiere de la veriteit, et ensi avrat glorie en soi mimes et nient en la boiche d'altrui. Folz sui, si je comande ma glorie a la hugete de tes levres et se je la comence a mendoier a toi cant je la voldrai avoir. N'est il dunkes en ta volenteit moi loer u blameir, cui tu voldras? Se je lo reteinh arrier moi, plus feablement lo moi garderai. Mais neaz a moi nel croi je, anz la met miéz a celui qui poissanz est ma commandee chose gardeir en cel jor, voisous el gardeir et feables el rendre. Dont serat a chascun segure loenge de par Deu, a ceaz nequedent ki les humaines loenges aront deguerpies. Car la glorie de ceaz ki savourent les terrienes choses serat a confusion, si cum dist mimes David: <q rend="ital"> Cil ki plaisent az homes sunt confus, car Deus les at degerpiz. </q> </p>
<p>Sanior frere, se vos ce saveiz, ne vueilhet nulz de vos estre loez en ceste vie, car tot ce ke tu prens ci de loenge tols tu <milestone unit="folio" n="39vb"/> a Deu, se tu a lui nel raportes. Car dont arois tu glorie, purrie pulriere, dont l'aroies tu? De la sainteeit de vie? Mais ce est li Espirs ki saintifiet. Espirs, di je, ne mie tiens, mais Deu. Et se tu resplendoies par signes et par miracles, en ta main sunt il fait, mais par la vertut de Deu. Loët toi, donkes, li favors del poble, par ke tu, par aventure, as dit bone parole? Mais, Christus donat la boiche et lo savoir. Car ke est altre chose ta lengue ke roseaz d'escrivain? Et ce mimes as tu pris a emprunt. Li mars ki comandeiz t'est serat requis a usure. Se tu seras troveiz nient perezous a l'oevre et feables al fruit reporteir, tu penras louiers por ton travail. Et se ce nom, li mars toi serat toloiz, et par ce ne toi serat li guains nient moins demandeiz et si seras apelez fel sers et perezous. Giers, tote la loenge des biens des pluisors grazes ki en nos apeirent soit raportee al faiteor et doneor de totes loables choses. Et, par tant, ne mie fointement, si cum li ypocrite, u par soule aconstumance, si cum <milestone unit="folio" n="40ra"/> li seculeir, mais neas par une necessiteit, si cum li jument sunt ameneit a faihs porter, mais si cum il covient az <pb n="71"/> sainz, en feable purteit, en sonjouse devotion, en plaisieble leece mais nom dissolue. Giers, sacrifiant sacrifice de loenge, et rendant de jor en jor noz voemenz, soiens sonjous de tote voilance joindre a la veüe lo sens, lo deseier al sens, la leece al deseir, la maürteit a la leece, l'umiliteit a la maürteit, la franchise a l'humiliteit, ke nos a la foiz, par frans pas de purgie pense, alons avant et soralons les spiritueiz leeces par unes nient aconstumees affections, es delitableteiz de pardon en la lumiere de Deu, en suaviteit el Saint Espir, ke nos nos provons estre compris avoec ceaz cui li prophetes esgardevet cant il disoit: <q rend="ital"> Sire, en la lumiere de ton viaire iront il, et en ton nom s'elleceront il tot lo jor, et en ta droiture s'esjoïsteront. </q> </p>
<p>Mais, puescelestre, alcuns moi dirat: <q rend="ital">Tu somuns bien se tu cez choses disoies qui a ton proposement avinent.</q> Atendez <milestone unit="folio" n="40rb"/> un pau, ne l'ai mie obliét. N'avons nos dunkes a main ce traitier ke il dist: <q rend="ital"> Tes nons est oiles espanduz? </q> Ce est nostre oevre, ce est noz travalz, et vos prendez garde se cez choses ke nos i desimes n'i furent necessaires. Et si oëz a pau de paroles, tant cum a moi en atient, ke eles n'i furent mie estranges. Ne vos ramenbret il, dunkes, es mameles de l'espouse estre loee la dairiene sue olance des ungemenz? Giers, queilz chose est miéz consivanz ke ce ke la spose la reconoisset estre del bienfait de l'espous, par ke l'om ne quidet ke ele l'ascriet a soi? A cest sens entendez vos avoir mestier totes cez choses cui nos avons dit. <q rend="ital">Ce, fait ele, que si plaisent mes mameles, et ke si olent, n'ascri ge mie a mes estudes ne a mes merites, mais a ton large don, Sire espous, qui est de ton nom, ki est oiles espanduz.</q> Et ce soit dit par la consequence de la lettre.</p>
<p>Mais li esplanemenz de cest capitle, par cui ocaison nos avons en long trait lo present sermon del tresfelon visce d'ingratitudine <milestone unit="folio" n="40va"/> , desiret altre tens et altre comencement de sermon. Ce soulement vos soit or assez ke vos estes somonut que, se la spouse n'oset doneir a soi riens de tote sa force et de tote sa graze, en com bien moins lo seront les jovenceles, puescelestre, qui nos sumes? Disomes, dunkes, nos, ensivant les traces de <pb n="72"/> l'espouse, disommes: <q rend="ital">Ne mie a nos, Sire, ne mie a nos, mais a ton nom done glore.</q> Disons lo, ne mie tant solement par parole et par lengue, mais par oevre et par veriteit, ke par aventure, dont je mult dote, ne soit dit de nos: <q rend="ital">Il l'amerent en lur boiche et en lur lengue li mentirent, mais lur cuers n'estoit mie droiz envers lui et ne furent mie feable en son testament.</q> Disons, giers, disons, criant plus des meoles del cuer que des levres de la boiche: <q rend="ital">Salz nos fai, Sire, li nos Deus, et si nos assembles des contrees, ke nos loons ton nom et si aiens glorie en ta loenge, ne mie en la nostre, senz fin.</q></p>
</div>
<div type="sermon">
<head>Sermon XIV</head>
<p>Deus eret conuz en Judee, et en Israël astoit granz ses nons. <milestone unit="folio" n="40vb"/> Li pobles des paiens, ki aloit en tenebres, vit la grant lumiere ki astoit en Judee et en Israël. Il i volt aproichier et estre enluminez, ke il, qui alcune foiz n'eret mie pobles, fuist or pobles, et ke la piere anglez receüst en soi les dous paroiz qui d'ambe part venoient, et si fuist des dont mais en paiz ses lieus. Et fiance l'en donevet la voiz de l'enviant qui ja avoit soneit, ki dist: <q rend="ital"> Elleciez vos, li paien, avoc son poble. </q> Giers, i volt aprochier, mais la synagoge li defendit, affermanz la glise des paiens estre orde et indigne. Et se li provoit la lie d'idolatrie et l'avoglement d'ignorance, et si disoit: <q rend="ital">Tu, par queil merite? Ne m'atochier mie.</q><q rend="ital"> Por coi,</q> fait ele? <q rend="ital">Est Deus, dunkes, Deus des Judeus tant soulement? N'est il alsi Deus des paiens? Certes, se merites mi defalt, merciz ne li falt mie. Est il dunkes tant soulement justes? Et merciables est il? Vengent a moi tes merciz, Sire, si viverai.</q> Et lo parés: <q rend="ital">Tes merciz, Sire, sunt pluisors. Solunc <milestone unit="folio" n="41ra"/> ton jugement moi vivifie, qui atempreiz est de mercit. Ke ferat li Sires ki justes est et merciables, cant li une d'eles soi glorïevet en la loi et eret orgailhouse de sa justice, et n'avoit mestier de mercit, anz despitievet mimes celei qui besoinh en avoit, et li altre, d'altre part, conissoit ses pechiez et gehissoit ke ele n'eret mie digne, et qui ne voloit mie jugement anz huchievet la mercit? Ke ferat li jugieres, et cil jugieres a cui est si privee chose <pb n="73"/> jugier et avoir mercit ke li uns ne li est mie plus familiares de l'altre? Queiz chose est plus covenable que ce ke chascune rezoivet solunc son deseier, cele lo jugement et ceste la mercit? Li Judeus quieret lo jugement si l'ait, et li paiens honoret Deu de sa mercit. Et ce est jugemenz que cil ki despitent la merciable justice de Deu et la lur vuelent avant metre, qui, vraement, ne justifiet mie anz acuset, soient relenquit a cele mimes justice de Deu miéz a apresseir que a justifier.</q></p>
<p>Vraement, ce est de <milestone unit="folio" n="41rb"/> la loi qui unkes ne menat home a perfection. Ce est li jous cui ne il ne lur pere ne porent unkes porter. Mais la Synagoge est fors, n'at cure de legier faihs ne del sueif jou; ele est saine, n'at mestier de mie ne d'unction d'Espir. Ele s'afiet en la loi: delivret la se ele puet. Mais la lois ne fut mie donee que vivifier poüst, anz ocit, car la letre ocit. <q rend="ital">Et par tant, fait il, di je: <q rend="ital"> Vos morrez en vos pechiez. </q></q> Oï! Synagoge, ce est li jugemenz cui tu demandes. Tu es laissie a ta error, avougle et tenzouse, de ci ke la plantez des paiens, cui tu, orgailhouse, despites, et non netre debotes, i entret et conoisset ele mimes celui qui en Judee est conuz Deus et cui nons est granz en Israël. Cil, vraiement, vint en jugement en cest munde, que cil ki ne voient mie voient, et cil ki voient devengent avougle. Nequedent en part; par tant ke nostre Sires ne debotet mie son poble del tot, gardat il a soi a semence les apostles, cui cuers astoit uns et cui anrme astoit une. Mais neas en la fin nes degeterat <milestone unit="folio" n="41va"/> il mie, anz salverat les remasilhes. Car, lo parés, et il reciverat Israël son enfant et se soi ramenbrerat de sa mercit, ke neas la ne relenquisset lo jugement la compange merciz u ele ne troevet nul lieu. Car, se il receüst solunc ses merites, jugemenz senz mercit fuist a celui, vraiement, qui ne fist mercit. La juërie si at mult d'oile de la divine coniscance et, enclous alsi cum en un vaiseal, lo retient cum avere. Je l'en proie, et ele n'en at mie mercit et si n'en prestet point. Ele sole lo cultivement de Deu, ele soule sa conissance, ele sole vult posseïr son grant nom, et ele ne l'aimet mie a soi, anz en at envie a moi. <pb n="74"/> Giers, tu, Sire, juge mon jugement, et tes granz nons soit encor engrangiez, et li oiles, dont mult est, soit ancor multipliez. Creisset, boilhet fors, soit espanduz, soit derriveiz es paiens, et tote la chars sentet lo salut Deu. Par queil covent remanget en la barbe Aaron tote la salutare unctions, si cum vult li Judeus non greit sachanz? Il n'est mie <milestone unit="folio" n="41vb"/> de la barbe mais del chief, et li chiés n'est mie soulement de la barbe mais de tot lo cors. Prendet en premiere, nient soule. Respandet es desotriens membres de ce ke ele prist de desor. Descendet, descendet, es mameles de le glise la souraine liquors, car ele, covoitouse, nel despitet a expresseir a soi fors de la barbe, et ele soit arrosee de la rosee de grasce par ke ele proevet ke ele est greit sachanz, et diet: <q rend="ital"> Oiles espanduz est tes nons. </q> Mais sorvoist ancor, et si parvenget de ci ke en la fronge del vestement, en moi lo dairien de toz et indigne, mais nequedent del vestiment. Car jel moi proie par la droiture de pieteit, si cum petiz en Crist, fors des materneiz mameles. Et se li hom, cui oez est fel, encontre bonteit murmuret, Sire, respon por moi. De ton viaire eisset mes jugemenz, et nient de l'orguil Israël. Mais respon por toi et si di al ramponneor (car toi ramponnet il por ce ke tu en pardons lo dones), respon li donkes et se li di: <q rend="ital"> Ge vul a cest dairien doneir alsi <milestone unit="folio" n="42ra"/> cum a toi. </q> Il desplaist al phariseu. K'en muses tu? Ma droiture, ce est la volentez del Jugeor. Queilz chose est plus juste al merite et plus riche al gueredon? Ne li laist il dunkes faire ce ke il vult? A moi fait il mercit, mais a toi ne fait il mie tort. Pren ce ke tue est si t'en va. Se il moi vult salver, tu que pers? Ramonte tant cum tu vuls tes merites, ellieve tes suors, miéz valt la merciz Deu que vies. Bien lo gehis, n'ai mie sostenut lo faihs et la chalor del jor, mais je porte lo sueif jou et lo legier faihs solunc lo bon plaisement del Sanior qui mainie at. Ma oevre est avisunkes d'une hore et d'un jor et, se plus i at, nel sen mie par l'amur ke je ai. Li Judeus somunget ses propres forces, moi plaist a proveir queile soit la volentez de Deu, bone et bien plaisanz et parfite. De celi, vraiement, rapareilhe je a moi les damages des tens et de l'oevre. Cil esgardet al marchiét de ses covenances, et je al <pb n="75"/> plaisement de sa, volenteit. Et se croi ke ce n'est mie folie a moi, <milestone unit="folio" n="42rb"/> car la vie est en sa volenteit. Cele racordet a moi lo Pere et rend l'eritaige, et suscitet a moi les tres festivalz joies de tote la maihnie, elleezant mimes par plus grant graze de symphonie et de chanz et de convives. Se cil mes plus anciens freres, qui miéz vult mangier defors lo boicheal avoec ses amis ke lo cras veal avoec moi en la maison del Pere, en at desdeinh, il li responderat: <q rend="ital"> Il covenoit joie avoir et convive faire, car ciz miens filz astoit morz si est renviskenteiz; perduz astoit, si est retroveiz. </q> Encor manjout la synagoge defors avec les deables ses amis, as queilz plaist assez ke ele, fole, devoret lo boicheal de pechiét, qui lo tresglout et repunt en une maniere el ventre de sa folie et de son nonsavoir, cant ele, despitanz la justice de Deu et volanz la sue establir, dist que ele n'at mie de pechiét et ke ele n'at besoinh de la mort del cras veal, quidanz ke ele soit juste et nette parmi les oevres de la loi. Mais la glise, detrenchiét lo voilh <milestone unit="folio" n="42va"/> de la ociant letre en la mort del Fil Deu crucifiét, entret hardiement en ses deventrienes choses, davant alant l'espir de franchise. Ele est reconute, ele plaist, ele prent lo lieu de le enviouse, ele devient espouse, ele uset les toloiz embracemenz, et, en la chalor de l'Espir aherdanz a Crist, a cui ele est jointe, recivanz l'oile de leece davant ses parceniers qui de totes parz li decuert et degotet, si dist: <q rend="ital"> Oles espanduz est tes nons. </q> Queiz merveilhe se ele est ointe, qui embracet celui ki oinz est?</p>
<p>Giers, la glise geist dedenz, mais ce est la glise des parfiz. Nequedent, sperance i avons. Voilhomes davant les portes, nos qui somes moins parfit, si soiens liét de l'esperance. Li espous et li espouse soient endementres dedenz, si aient lur secreiz et lur entrechanjables embracemenz, ke nule noise des charneiz deseiers, nule frinte des corporéz fantomes, les desturbet. Mais la turbe des jovenceles, qui ne puet mie ancor estre senz les noises de teil maniere, agardent za defors, <milestone unit="folio" n="42vb"/> agardent segures, si saichent ke eles atinent a ce ke eles leisent: <quote rend="ital"> Amenees seront al Roi les virgenes aprés lei; ses prochaines te seront aportees. </quote> Et par tant ke chascune <pb n="76"/> sachet de queil espir ele soit, cez virgenes di ge qui anzois furent coventees a Crist ke conchies des embracemenz del munde; parmangent a celui, a cui eles soi promisent tant plus bieneurousement cum plus tempre. Et les prochaines, qui ont honte de lur laidece, en cui eles, semblanz al munde, s'avoient laidement en tote charneil covoitise delivreit as princes, ce est az orz espirs, et qui la devestent or en la forme del noveal homme, hastent soi del rapareilhier en tant plus purement en cum bien plus tardiement. Et cestes et celes esploitent, et ne defailhent mie ne ne soient lasseies, ja soit ce ke eles encor ne sentent dont eles dient: <q rend="ital"> Oiles espanduz est tes nons. </q> Car les jovenceles n'osent mie par soi parler a l'espous. Nequedent, se eles studoient plus pressément ensivre les traces de lur maistre, <milestone unit="folio" n="43ra"/> seveaz nom de l'odor de l'espandut oile soi deliteront eles et seront encitees, par lo recivement de l'odor, porquerre meilhors choses.</p>
<p>Ge mimes maintes foiz, dont je n'ai mie honte a gehir, et maement el comencement de ma conversion, cant je astoi durs et froiz par cuer, queranz celui cui mi anrme voloit amer, car ele ne pooit mie amer celui cui ele ancor n'avoit troveit, u, certes, moins l'amoit ke ele ne valsist, et par ce lo queroit que ele plus l'amaist, cui ele ne quesist mie, se ele ne l'amaist alcunement. Giers, cant je queroi en cui mes espirs soi rechalfaist et repausaist, qui, vraement, astoit perezous et languissanz, et il ne venoit qui moi sorcorust, par cui li enroidissanz gelee fuist remise qui les deventriens sens moi destrendoit, et par cui cele suavitez de printens et la spiritueiz delectabilitez repairaist, dont languissoit miéz et miéz mi anrme et enteddissoit et someilhievet d'anui, dolente et prés desperanz, et musanz et disanz dedenz soi: <q rend="ital"> Qui sofferrat davant la face de ceste froidure? </q> <milestone unit="folio" n="43rb"/> Cant sodainement, a la parole u a l'esgard d'alcun spiritueil u d'alcun parfit homme, a la foiz mimes a la ramenbrance solement de celui u ki morz eret, u qui n'i eret mie presenz, repairoit li Espirs et decoroient les aigues, et si erent cez larmes pain a moi et lo jor et la nuit, ke astoit ce se li sentemenz nom de l'olant unction dont cil astoit arroseiz? Car cele unctions ki en moi venoit, n'i venoit se <pb n="77"/> parmi cel home nom, et par tant si astoi liez del don. Nequedent, si astoi ge hontous et humiliez de ce ke la teneve odors parvenoit a moi soulement, et ne mie li cras arrosemenz. Car je, delitiez de l'odor soulement, et ne mie de l'atoichement, conissoi ke je n'ere mie dignes a cui Deus soi dulcesist par lui mimes. Et or, vraiement, se il avient, rezoi je volentiers l'otroiét don, et si l'ai chier, mais, dolenz, moi dueilh que je ne l'ai mie deservit par moi mimes, et ke je, si cum l'om dist, nel pren mie de main a main, cant je ce proieve sonjousement. Ge ai honte ke je miéz moi remue a la ramenbrance des hommes <milestone unit="folio" n="43va"/> ke de Deu, et se crie en gemant: <q rend="ital"> Cant venrai je et apparrai davant la face Deu? </q> Ge aesme ke li alcant de vos ont ce exproveit et ancor l'esproevent a la foiz. Et en ce ke doit om altre chose sentir se ce nom que orguéz est convencuz, u nostre humiliteiz gardee, u la fraterneiz cariteiz nurrie, u li deseiers esvoilhiez? Uns mimes mangiers est medicine az enfers et deiette az gariz; les enfers confortet et les fors delitet. Uns mimes mangiers sanet l'enferteit et gardet la santeit, nurrist lo cors et savouret el palaiz.</p>
<p>Mais repairons as mameles de l'espouse et ensi aiens songe d'oïr ce ke ele dist, ke nos nos travilhons de savoreir ce ke ele savouret. La spouse, si cum je ai dit, ce est la glise, ce est cele a cui est plus pardoneit et ki plus aimet. De ce est ele plus suee a corruption, plus soffranz al travailh, plus ardanz a l'amor, plus parcivanz a voisdie, plus humele por la conscience, plus plaisanz par lo honte, plus apareilhie a obeïr, <milestone unit="folio" n="43vb"/> plus devote et plus sonjouse al rendement de graze. Ce ke li enviose li reproevet a vis, ce atornet ele a soi, a son prout. A la fin, si cum nos avons dit, cant cele murmuret et ramenbret ses merites, et les travalz et lo faihs del jor, et les chalors, si ramenbret la glise les bienfaiz et si dist: <q rend="ital"> Oiles espanduz est tes nons. </q> </p>
<p>Ce est vraiement li tesmoins Israël por loer lo nom del Sanior, mais, nequedent, cel Israël qui est solunc l'espir, ne mie cel qui est solunc la char. Car, par queil raison lo diroit cil? Ne mie par ce ke il n'ait oile, mais ne l'at mie espandut. Ilh l'at, mais repuns; il l'at es levres, ne <pb n="78"/> mie es cuers. Dedenz, dedenz est li unctions de l'Espir. Aoevre la, si t'enoin, dont si ne seras mie maihnie tarjanz. Ke fait li oiles es vaisealz, si tu nel sens es membres? Ke porfite lo pieu nom del Salveor leire sovent es livres et nient avoir pieteit en constumes? Oiles est, espant lo, si senteras sa vertut, ki est trepple. Mais lo Jueu anoient cez choses, et vos les oieiz. Ge vulh dire por coi li nons de l'espous est faiz semblanz a l'oile, ke je n'avoi ancor dit. Et trois causes <milestone unit="folio" n="44ra"/> moi vinent davant de ceste chose. Mais, cant il par pluisors nons est apeleiz, par tant ke nulz n'est dont il proprement soit apelez, car il est nient parlables, premiers fait a apeleir lo Saint Espir, ke il nos denget aovrir par lui mimes de quel entre pluisors il lo vuet estre entendut en cest lieu, cant il ne li plout mie ensengier par escrit. Mais ce serat ailhors. Car, se totes choses astoient or apareilhies a moi, et vos ne fuissiez mie chargiét, et je lassez, nequedent si comandet li hore fin a faire. Teneiz ce en quoi je vos ai faiz sonjous, ke demain ne soit mie mestiers del redire. Ce avons nos entre mains ke nos devons ensengier por coi li nons de l'espous est faiz semblanz a l'oile. Et par tant ke je ne puis riens dire de moi, si est comandee li orisons, ke il li espous lo nos aoevret par son Espir, Jhesus Christus nostre Sires, a cui est honors et glorie senz fin.</p>
</div>
<div type="sermon">
<head>Sermon XV</head>
<p>Li espirs de savoir est bontiebles, et ne suelt mie estre grevalz a ceaz ki lui hucent, qui <milestone unit="folio" n="44rb"/> soventes foiz, anzois qu'il soit apelez, dist: <q rend="ital"> Ge sui presenz. </q> Or oiez ce ke Deus moi denget aovrir parmi voz orisons de ce ke nos hier atarjons par ce mimes, et si reciveiz lo tempriu fruit de voz orisons. Ellevos je vos mostre lo nom ki a droit est comparez a l'oile, et si dirai par quoi. Pluisors nons, vraiement, leiseiz vos espars par tote la divine pagine, mais toz les compenrai en dous. Si cum je cui, vos ne troverez nul qui ne sonet u graze de pieteit u poance de maiesteit. Li Sainz Espirs dist ensi parmei son plus familiare organe: <q rend="ital"> Cez dous choses oï ge, ke la posteiz est de Deu et a toi, Sire, mercit. </q> Giers, solunc sa maiesteit est <pb n="79"/> ses nons sainz et poürous. Solunc la pieteit n'est altres nons desoz lo ciel doneiz az homes en cui il nos covenget estre salz. Mais par exemple est il plus cleir: <q rend="ital"> Ce est li nons, fait il, que hom l'apelerat, nostre Sire justes. </q> Ce est li nons de poance. Lo parés: <q rend="ital"> Et om apelerat son nom Emmanuel. </q> Ce demostret pieteit. Lo parés, de soi mimes: <q rend="ital"> Vos moi apelez <milestone unit="folio" n="44va"/> Maistre et Sanior. </q> Li premiers est de graze, li altres de maiesteit. Car n'est mie moins pie chose apenre science ke doner viande al cors. Lo parés li prophetes: <q rend="ital"> Ses nons, fait il, serat apeleiz Mervilhous, Conseilhiers, Deus Forz, Peres del secle ki est a venir, Princes de Paiz. </q> Li promiers et li tierc et li quarz sonent maiesteit, et li altre pieteit. Giers, li queiz de ceaz est espanduz? Senz failhe, cil ki est de maiesteit et de poance est espanduz, en une maniere, en celui qui est de pieteit et de graze, et il est espanduz plantivement parmi Jhesum Christum nostre salveor. Car ciz nons Deus remet et defalt en cest nom qui est Emmanuel, ce est Deus avoec nos. Et ciz alsi, Mervilhous, ce est Conseilhiers, et cist doi Deus et Fors en cez dous Peres del secle qui est a venir et Princes de Paiz. Et nostre Sire justes et pietous et merciables. Ne di mie novele chose, car za en arrier furent cist doi nom Abram et Saray espandut en Abraham et Sara. Et or nos ramenbret que ja dont astoit celebrez li prefigurez mysteres <milestone unit="folio" n="44vb"/> de la sanctieble effusion.</p>
<p>U est or ce ke il soloit za en arrier si sovent et si pouerousement dire as anciens: <q rend="ital"> Ge sui Sires, ge sui Sires? </q> A moi est ditie li orisons, cui dulz comencemenz donet, par lo paterneil nom, fiance de recovrer les proieres qui aprés vinent. Li serf sunt apeleit ami, et la resurrections n'est mie nuncie seveaz az disciples mais az freres. Et ne moi merveilh mie se li effusions del nom est faite cant li aemplissemenz del tens est venuz, cant Deus espant sor terre la char de son Espir, aemplissanz ce ke il avoit promis parmi Jezechiel le prophete. Cum ge leise cum alcune teil chose avient az Hebreus, ge cui ke vos m'avanciez et si savez ja que je vuelh dire. Queile chose astoit ce que il respondit Moysi, qui li demandoit? <q rend="ital"> Je sui qui sui, et cil ki est m'envoiat a vos. </q> Ge ne sa se neaz mimes Moyses l'entendist ensi, se il ne fuist espanduz. <pb n="80"/> Mais spanduz est, et entenduz est, et ne mie solement spanduz mais espanduz, car enz spanduz astoit il ja. Li ciel l'avoient ja, az angeles <milestone unit="folio" n="45ra"/> astoit il ja conuz. Mais or est fors envoiét. Ce ke promiers astoit enz spandut, ki privee chose astoit, enspandut fut es homes, si ke ja a droit poïst hom crier de terre: <q rend="ital"> Oiles espanduz est tes nons, </q> se la hainose felonie del poble non greit sachant n'i ouist contrestiut. Il dist: <q rend="ital"> Ge sui Deus Abraham, et Deus Ysaac, et Deus Jacob. </q> Corez i li paien, a la main est li saluz. Espanduz est li nons, qui ki unkes l'apellerat, salz serat. Li Deus des angeles se nomet Deus des homes. Il envoiat ole en Jacob et si chaït en Israël. Dites a voz freres: <q rend="ital">Doneiz nos de vostre oile.</q> Et se il ne vuelent, rovez le Sanior de l'oile, ke il vos en envoiet. Dites: <q rend="ital">Ostez nostre reprovier, Sire.</q> N'asailhe mie, ce toi prions, li malvolanz la tue chiere, ke tu dengas apeler des fins de la terre, en tant plus denganment en com bien moins digne. Covient il, dunkes, ke les enviez del bontieble Sanior escloet fors li fel serjanz? <q rend="ital">Ge sui, fait il, Deus Abraham, et Deus Ysaac, et Deus Jacob.</q> Et ne plus? Espan, espan, aoevre ta main et si raemple tote vivant chose de <milestone unit="folio" n="45rb"/> beneiceon. Vengent d'orient et d'occident et si sient avoec Abraham et Ysaac et Jacob el regne des ciéz. Vengent les esclates del Sanior, tesmon Israël, por loer lo nom del Sanior. Vengent et si s'asecent, et si manjuent, et si soi delitent en leece, et uns sons des manjanz sonet par tot en vos de joie et de loenge, si diet: <q rend="ital"> Oiles espanduz est tes nons. </q> Une chose sai ge, ke se nos avons Andrier et Philippe a portiers, ke nos ne serons mie fors boteit, ki qui unkes proions l'oile, ki qui unkes volons veoir Jhesum. Sens demorance lo dirat Andrius a Philippe, et Philippes et Andrius a Jhesum. Et Jhesus coi? Sens failhe, ce que Jhesus: <quote rend="ital"> Se li grains de frument ki ciet en terre ne muert, il remaint solz; mais se il muert, grant fruit aportet. </quote> Giers, muret li grains de frument et si enliet la maison des paiens. Il covint Christum morir, et relever de mort, et prechier el sien nom penance et pardon de pechiét, nient solement en Judee mais en toz les paiens, que de cest un sol nom Christus soient li milhier <milestone unit="folio" n="45va"/> des creanz christient apeleit et si dient: <q rend="ital"> Oiles espanduz est tes nons. </q> <pb n="81"/> Ge reconoi le nom ke je lui en Ysaïe: <q rend="ital"> Ses sers, fait il, apelerat il d'un altre nom, en cui cil ki beniz est sor terre, serat benoiz el Sanior. </q> Oï! nom benoiz, oiles par tot espanduz. Jus que u? Del ciel en Judee, et de la decorut en tote la terre, et de tot lo secle criut la glise. <quote rend="ital"> Oiles espanduz est tes nons. </quote> Vraement espanduz: ne mie tant solement el ciel et en terre, mais mimes les enfers at il aroseit, si ke el nom Jhesu soient tuit li genoilh flechiét, des celestiens et des terrestriens et des infernalz, et tote lengue gehisset et si diet: <q rend="ital"> Oiles espanduz est tes nons. </q> Ellevos Christus, ellevos Jhesus! Li uns et li altres est espanduz az angeles et espanduz es homes, et en téz homes ki astoient si cum li jument purit en lur fins, salvanz les homes et les jumenz, si com Deus at multipliie sa mercit. Cum est chiers et cum est vilz! Viz est, mais sanctibles. Se il n'astoit vilz, ne seroit mie espanduz a moi. Se il n'astoit <milestone unit="folio" n="45vb"/> saintibles, ne moi gangeroit mie. Parceniers sui del nom et de l'heritaige. Crestiens sui, freres de Crist. Se je sui ce ke di, si sui hors Deu et hors avoec Crist. Et queil merveilhe est ce, se li nons de l'espous est espanduz, cant il mimes est espanduz? Car soi mimes anientit ilh cant il prist la forme del serf. Espandue fut la plantez de la divinitét sor terre, mananz vraiement, ke nos tuit, cil ki portons cors de mort, preïssiens de sa planteit et, raemplit de vial odor, deïssiens: <q rend="ital"> Oiles espanduz est tes nons. </q> Elevos le nom espandut, et coment et por coi.</p>
<p>Mais por coi oiles? Car ce n'ai ge encor dit. El desorain sermon l'avoi ge comenciét a dire, mais altre chose i revint ki moi sembloit ke ele dewist devant estre dite. Nequedent, plus l'ai entrelaissiét ke je ne quidasse. Et ce n'aesme je altre chose estre que ce ke la forte feme, la Sapience, mist sa main al col, et sei doit prisent lo fuseal. Ele seit bien un pau de laine u de lin estendre <milestone unit="folio" n="46ra"/> en lonc fil et estendre en largece de toile, et ensi vestir toz ses privez de dobles vesteüres. Vraiement entre l'oile et le nom de l'espous at semblance, et li Sainz Espirs ne comparat mie oisousement l'un a l'altre. Et, se vos miéz ne l'entendez, ge di la treble qualiteit de l'oile, ce que il luist, il paist, et si oint. Et si fait ardoir le fou, il nurrist la char, il assuage la dolor. Il est mangiers et lumiere et <pb n="82"/> medecine. Voiez or ce mimes del nom de l'espous. Il luist cant il est preschiez, et paist cant il est rapensez, et assuage et oint cant il est apelez. Or corons par tot.</p>
<p>Dont quides tu que si grande et si sodaine lumiere de foit venist par tot lo munde, si de Jhesu non ki prechiez est? Ne nos apelat il dunkes Deus en la lumiere de cest nom, en la sue merveilhouse lumiere, a cui, alumeiz et en ceste lumiere veanz la lumiere, sainz Paules diet a droit: <q rend="ital"> Vos fustes alcune foiz tenebres, mais or estes vos lumiere en Deu? </q> A la fin, cest nom fut comandeit a cil apostles mi mes <milestone unit="folio" n="46rb"/> porteir devant les rois et les paiens et les fiz Israël, et il portoit lo nom si com lumiere et alumoit les paiens et si crioit par tot: <q rend="ital"> La nuiz s'en est devant alee et li jors est aprochiez; getons, donkes, jus les oevres de tenebres et si nos vestons des armes de lumiere, si que nos el jor alons honestement. </q> Et il mostroit a toz la lumiere sor le candeleir, annunchanz en toz lius Jhesum estre crucifiiét. Coment splendiat ceste lumiere et stranst les oelz de toz ceaz ki l'esgardoient,cant ele, eissanz si com foldres par la boche Perron, affermat les corporéz plantes et janbes d'un clop et pluisors avogles alumat spirituelment! N'esparst il dunkes fou, cant il dist: <q rend="ital"> El nom Jhesu Crist de Nazareth, lieve toi si t'en va </q> ? Et n'est mie tant solement lumiere li nom de Jhesu mais mangiers. N'es tu donkes tantes foiz conforteiz, quantes foiz toi en ramenbret? Quelz chose encrasse lo cuer de celui tant qui en penset? Quelz chose rapareilhet si les travilhiez sens, enforcet les <milestone unit="folio" n="46va"/> vertuz, sostient les bones et les honestes constumes, et nurist les castes desiers? Toz li mangiers de l'anrme est seis, se il n'est arosez de cest oile. Ensuz est, se il n'est condiz de cest seil. Se tu escrives, ne moi savoret riens se je n'i lez Jhesum. Se tu desputes u paroles, ne moi savoret riens se Jhesus n'i sonet. Jhesus est miel en la boiche, melodie en l'oreilhe, joie al cuer. Mais et mezine est il. S'acuns de vos est dolens, Jhesus venget el cuer et de la sailhet en la boche. Manés, a la neie dinteit del nom, s'enfuiet tote nulose chose et repaire la serene. S'acuns est lovergiez en pechiét et encor cuert es laz de mort en desperant, se il apelet lo nom de vie, ne respiret il manés a vie? A cui estiut unkes la durece del <pb n="83"/> cuer, u li torpors de perece, u li rancors de corage, u li languors d'anui, devant la face del saintime nom? A cui fut, por aventure, secie la fontaine de larmes, se il apelat Jhesum, ne revint ele manés plus plantive et decorut plus suee? A cui, <milestone unit="folio" n="46vb"/> ki en periz dotoit, ne prestat li nons de vertut, manés qu'il fut apelez, fiance, et debotat lo cremor? A cui, angossant et undant es dotouses choses, ne splendiat sodainement la clarteiz a l'apelement del cleir nom? A cui, defailhant es averses choses et ja prés desperant, defalit force, se li nons d'aiüe fut sonez? Cez choses sunt les enfertez de l'anrme, et cele est la mezine. A la fin, et proveir lo loist: <q rend="ital"> Apelez moi, fait il, el jor de tribulation; ge toi deliverai et tu moi feras honor. </q> Nule rien ne destrent si lo burissement d'iror, ne rapaisente si l'enflor d'orguielh, et restrent si la plaie d'envie et lo soralement de deleit, et restaint la flamme de luxure, et atempret si la soif d'avarisce, et chacet si la malvaisteit de tote laideet. Car, cant je nome Jhesum, si moi met ju devant un homme suef et humele, et bontible de cuer, sobre, caste, merciable, a la fin splendiant de totes honestez et de tote sainteit, et celui mimes Deu tot possant ki par son exemple <milestone unit="folio" n="47ra"/> moi sanet et par sa aiüe m'enforcet. Totes cez choses ensemble moi sonent, cant Jhesus sonet. Giers, de l'home pren ge exemples et del possant aiüe, cez si cum espezes pigmentaries, et ceste si com ce dont ge les aguise, et si com fors confections a cui nulz des mides ne puet faire semblant.</p>
<p>Oï! mi anrme, cest lactuaire as tu repuns en vasselét de cest nom Jhesus, certe si saintime ke a nule tue enfertét n'est il trovez sens aiüe. Toz jors te soit el soin, toz jors en la main, si que tuit tei sens et toi fait soient adreciét en Jhesum. Et a ce es tu enviez: <q rend="ital"> Met senial, fait il, sor ton cuer, met senialh en ton braz. </q> Mais ce dirons en l'atre liu. Or as tu dont tu pues mediciner et tes braz et ton cuer. Tu as el nom Jhesu dont tu tes malvais faiz amendes u moins parfaiz aemples; lo parés, dont tu u gardes tes sens, ke il ne soient corrumput, u dont tu les sanes, se il lo sunt. Mimes la juërie ot alcans Jhesus, de cui vois nons ale at glore, car ne il luisent, ne il plaisent, ne il sanent. <milestone unit="folio" n="47rb"/> Par tant est la synagoge en tenebres jusc'a ores et si <pb n="84"/> travailhet en fain et en enferteit, si ne serat ne sanee ne solee jusc'a tant ke ele sachet que li mides Jhesus at seniorie sor Jacob et sor les fins de la terre, et ke ele soi convertisset a la vespree et soffre fain si com chien, et voist entuer la citeit. Et cil, voirement, furent devant envoiét, si com li bastons devant le prophete al mort, et si ne porent aemplir lur nons, car il erent vuet. Li bastons fut mis sor le mort et n'i ot ne sens ne voiz, car bastons eret. Cil descendit ki lo baston i avoit envoiét, et manés fist salf son poble de lur pechiez, provanz soi estre ce ke il astoit diz: <q rend="ital"> Qui est ciz ki mimes les pechiez pardonet? </q> Ce est cil ki dist: <q rend="ital"> Ge sui li saluz del pople. </q> Il i at voiz, il i at sens, et si est aoverte chose que il ne portet mie vain nom si com la premiere. La santez qui donee est est sentie, et si n'est mie toz li biensfaiz. Dedenz est li sens, defors est la voiz. Ge ai compunctions et si gehis, et la confessions demostret la vie, <milestone unit="folio" n="47va"/> car el mort qui n'est mie est la confessions perdue. Est dunkes altre chose la mors del cors se ce nom ke la vie et li sens s'en vat? Li pechiez, ki est la mors de l'anrme, ne m'avoit lassiét ne sens ne compunction ne voiz de confession. Cil vint ki les pechiez pardonet si m'a rendut ambore, et si dist a mi anrme: <q rend="ital"> Ge sui tez saluz. </q> Queilz merveilhe se la mort s'en fuit, la u la vie descent? Ja croit l'om par cuer a justice, et fait on confession par boche a salut. Ja baiulet li enfés, et baiulet set foiz, se dist: <q rend="ital"> Set foiz di ge el jor loenge a toi, Sire. </q> Voiez cest numbre: sens numbre est, n'est mie voiz. Mais miéz lo gardons a oés l'atre sermon, que nos vengiens familhous et nient anious a si bones drecies parmi l'aiüement de l'espous de la glise, nostre Sanior Jhesu Crist, ki est Deus sor totes choses, beneoiz sen fin.</p>
</div>
<div type="sermon">
<head>Sermon XVI</head>
<p>Queil chose se vuelt ciz numbres de set? Ge ne sai s'en vos at alcun si simple ki quidet cez foies estre oisouses et <milestone unit="folio" n="47vb"/> cest numbre aventurous. Ge ne cui mie estre voide chose ce ke li prophete, cant il se cuchat, soi retrast a la mesure del cors de l'enfant et joinst sa boce a la boche de celui, et les oez az oez, et les mains az <pb n="85"/> mains. Ensi fist li Sainz Espirs totes cez choses estre escrites et faites a l'aprendement, sen failhe, de ceaz espirs cui senfoge compangie del corrumput cors at avironeit et cui li foz savoir del siecle at apris a folïer; car li cors ki est corrumpuz apoiset l'anrme, et li terriens manaiges apresset lo sens qui pluisors choses penset. Par tant ne soi merveilhe nuz, ne nel portet griement, se je sui songious en cez choses, alsi cum en unes repunailhes, del Saint Espir a encerchier, par ke je sace ke ensi vit l'om, et en teil chose est la vie de mon espir. Nequedent di ge a ceaz ki sunt de voilant engin, ki en tote parole prés anceoiz demandent la fin ke il aient lo comencement, a eas di ge que je alsi plus sui detres as tardius. Et n'a mie si grant estude <milestone unit="folio" n="48ra"/> que je espose les paroles ke ce que ge enboivre les cuers. Et puisier et meisier moi covient, et ce n'est mie fait isnelement, trescorant, mais traitant sonjousement et enhortant sovent, ja soit ce ke plus longement ke je ne quidasse nos ait detenuz la discussions des sacramenz. Ge quidai, or lo gehis, un sermon a ce estre assez, et tost trespasseir cest umbrous et repunous bois d'allegories, et que nos puissiens alsi cum par la voie d'un jor venir a la planece des sens de moraliteit. Mais altrement est avenut, car dous jors i avomes ja despenduz et encor i at voie. Li colz de l'oelh parvolevet la souraineteit des rains et les halteces des monz, mais la entregisanz grandece des valees et la spessece des bussons decivoit l'esgart. Pooi ge, donkes, porveïr lo miracle Helisei, ki si sodainement nos est sailhoiz, ki parliens de l'apeal des paiens et del refusement des Judeus? Et ores, cant nos i sumes chaüt, ne nos i anoiet mie un pau plus longement <milestone unit="folio" n="48rb"/> a demorer, car nos reparrons consiwanment a ce ke nos aviens entrelassiét. Et, vraiement, ciz mangiers n'est mie moins viande d'anrmes. Mimes, a la foiz avient ke li chient u li venneor laissent la beste ke il avoient envaïe, se altre par aventure, dont il nient n'aesmevent, lur vient devant.</p>
<p>Et grant force de fiance moi donet ke cil granz prophetes, et possanz en oevre et en parole, descendanz del halt mont moi dengat visiteir, cant je seoie en cendre et en pulriere; et avoir merci del mort et soi encliner al <pb n="86"/> gisant, et soi retraire et engal faire al petit, et a l'avogle partir la lumiere de ses oelz, et la mue boce deloer par lo baisuel de sa propre boiche, et les floibes mains enforcier par l'atochement des sues. Cez choses runge je suef, et mes entrailhes sunt raemplies, et mes deventranitez sunt encrassies, et totes mes osses germent loenge. Ce fist une foiz a toz, et ce sentons nos chascun jor estre fait chascun en nos, al cuer solement estre <milestone unit="folio" n="48va"/> doneit lumiere d'entendement, et a la boche parole de chastecement, et a la main oevre de droiture. Il donet sentir feablement, il donet parler utlement, il donet aemplir par oevre vivement. Et ce est uns loiens a trois trezons, ki ne runt mie de legier, por traire les anrmes fors de la chartre lo diable aprés soi al regne del ciel, se tu sens droitement, et paroles dignement, et par vie le confermes. De ses oez atochat il les miens si aornat le front del deventrien home de cleres lumieres de foit et entendement. Sa boche joinst a la moi et si empressas al mort signe de paiz, car, cum nos astiens encor pecheor, se nos racordat il a Deu, qui mort astiens a justice. Sa boche mist a la moie si enspirat en ma face l'enspir de vie, mais de plus sainte ke premiers. Car premiers moi creat il en anrme vivant, aprés moi reformat en espir vivifiant. Ses mains mist sor les moies, donanz exemple de bones oevres et forme d'obedience, u, certes, ses mains <milestone unit="folio" n="48vb"/> mist az fortes choses, par queiz les moies et mes doiz apresist a batailhe.</p>
<p>Si baiulat li enfés set foiz. Assez astoit, a la glore del miracle aovrir, une foiz avoir baiulhiét, mais la multiplicitez del numbre et li nobles contes sormunent de mystere. Se tu prens garde a cel grant cors de l'humaine lingie, premiers vraiement morz, tu verras la glise, ki vie reciut des ke li prophetes s'i acolchat, par tot set foiz baiulhier, car ele at aconstumeit par tot set foiz dire loenge. Et se tu prens garde a toi mimes, tu toi conistras en ce mimes vivre de spirituel vie, se tu numbre de cinc de ta sensualiteit mez desoz lo doble numbre de cariteit. Et solunc l'Apostele: <quote rend="ital"> Dones tez membres servir a justice en sanctification, ke tu promiers avois delivreit servir al pechiét en folie. </quote> U, certes, cel mimes numbre de cinc repartanz al salut de tes proïmes, por faire lo numbre de <pb n="87"/> set i mettez cez dous choses, chanter a Deu merci et jugement.</p>
<p>Et altres set <milestone unit="folio" n="49ra"/> balhemenz ai je: set experimenz sens cui la vraie et la certe santez del reviviskenteit espir ne puet estre. Li quatre partinent al sens de conpunction et li troi al son de confession. Cez mimes reconois tu en toi, se tu vis, se sens et voiz i at. Et dont saces tu que tu entierement as lo sens recovert, se tu seis ta conscience estre morse de quatre compunctions, de doble honte et de doble paür. Quar trois manieres de confessions, dont nos verons aprés, tesmonge la vie, ki atinent a parfaire le numbre de set. Ne gardet, dunkes, cest numbre mie sainz Jeremies en son complaindement? Gieres et tu, qui as l'exemple del prophete, en ta complainte por toi pense Deu ton faiteor, pense lo ton bienfaiteor, pense lo Pere, pense lo Sanior. A totes choses es tu culpables, plain toi en totes chascunes choses. Al premier et al derrien respondet ta cremors, az dous moiens li hontes. Li Peres, vraiement, n'est mie dotez, car il est Peres. Al Pere atient avoir merci toz jors et <milestone unit="folio" n="49rb"/> espargier, et, se il fiert, de verge fiert nient de baston, et si sanet cant il at ferut. Ce est la voiz del Pere: <q rend="ital"> Ge ferrai et je sanerai. </q> Par tant, ne te covient mie doter le Pere, car, se il fiert a la foiz par amendeir, il ne fiert unkes por vengier. Mais cant je pense ke ju ai lo Pere coreciét, si trove ce dont ju ai honte, encor n'en aie ge paür. Il moi engenrat volentriement par la parole de veriteit, ne mie par l'aguilhon de charnel covoitise, si cum li peres de ma char. En aprés, n'espargat mie a son filh par moi. Ensi, vraiement, soi fist il Pere a moi, mais ju, lo parés, ne moi fis mie filh a lui. Par quel front ose je ellever les oez al viaire de si bon Pere, si malz fiz? Ge ai honte ke je ai faites choses qui ne sunt mie dignes de ma lingie. Ge ai honte ke je ai viskeit en forlingant mon Pere. Decoremenz d'aigues demenez, mei oelz, et hontes coevret ma face, et vergonge et obscurtez la parprendet, et ma vie defailhet en dolor, et mei an en gemissemenz. <milestone unit="folio" n="49va"/> Wai! wai! Queil fruit ou ge dont en ce dont ju ai or honte? Se je semmai en char, de la char ne messenerai ge se corruption nom, et se ge semmai el munde, et il mimes trespasset et <pb n="88"/> sa covoitise. Quoi? Ge, chaitis et forseneiz, ne dotai mie les defailhanz choses, et prés nules, devant metre a l'amor et a l'honor del parmanable? Ge ai honte, ge ai honte a oïr: <q rend="ital"> Se ge sui Peres, u est mi honors? </q> </p>
<p>Et se il n'astoit Peres, il moi craventeroit de ses bienfaiz. Il met encontre moi tesmoins, et par ke je des altres pluisors choses me taise, la viande del cors, et l'usage del tens, et desor totes choses lo sanc de son chier Fil criant de terre. Honte ai de la ingratitudine, et, a la grandece de confusion, ge sui argüez ke je rendi mal por bien et haine por amor. Et nient plus ne me fait a cremir del bienfaiteor ke del Pere. Car il est vrais bienfaitres, ki largement donet, et si nel reproevet mie. Il ne reproevet mie ses dones, car ce sunt sez dones, et ses bienfaiz moi at il donét, ne <milestone unit="folio" n="49vb"/> mie vendut. A la fin, sens represtement sunt ses dones. Mais tant com je plus bontieblement sen de lui, si sui ge destrainz tant plus indignement sentir de moi. Et, par tant, n'aies nient moins de honte et de dolor, mi anrme, car se il ne covient mie que il requiret et reprovet ses biensfaiz, nequedent si covient il que nos n'aiens mie estiut non greit sachant et nient ramenbrant. Guai!, seveaz nom or a derrains, que li renderai ge por tot ce que il moi at doneit?</p>
<p>Et se li hontes, por aventure plus pereceos, n'en fait mie assez, soit envoilie la cremors por lui a aidier, soit envoilie por ke ele les envoilet. Or laisse un pau ester les pieus nons del bienfaiteor et del Pere et si toi turne az plus austres. Car de celui de cui om list ke il est <quote rend="ital"> Peres de mercit et Deus de tot confors, </quote> de lui list hom assi ke il est <quote rend="ital"> Sires de venjances, </quote> et leist hom que il est <quote rend="ital"> Deus, drois jugieres et forz, </quote> on list que il est <quote rend="ital"> paürous en conselz sor les fiz des homes. </quote> Ce que il est Peres et bienfaitres, ce est a toi; ce ke il est Sires et <milestone unit="folio" n="50ra"/> creatres, ce est a soi. Et si com l'Escriture tesmonget: <quote rend="ital"> Par soi fist il totes choses. </quote> Giers, ce ke tien est toi gardet et defent il. Et quides tu que il alcune foiz ne requerrat l'onor de sa sengerie? Par ce tarjat li fel Deu, que il dist en son cuer que il nel requerrat mie. Et que est dire en son cuer que il nel requerrat mie se ce nom que il nel crient mie que il lo requerrat? Mais il lo requerrat de ci que a la derraine <pb n="89"/> poitevine, et renderat habundanment a ceaz qui orguelh font. Il requerrat de celi ke il at rachateit lo service, et de celui cui ilh at fait honor et glore.</p>
<p>Soit ke li Peres se foindet, et li bienfaitres lo pardoinst; ce ne ferat li Sires mie, li creatres. Et cil ki n'espargat a son Filh n'espargerat mie a son oevre, n'espargerat mie a son felon serf. Pense cum granz paürs ce soit, avoir coreciét celui ki faitres est de toi et de totes choses, avoir coreciét lo Sanior de maiesteit. A la maiesteit atient ke om la criemet, et al sanior ke om le criemet, maement a ceste maiesteit et a cest Sanior. Car si confermeit est par humaines <milestone unit="folio" n="50rb"/> lois que celui ki culpables est encontre la roial maiesteit, ja ne soit ce que l'umaine, li doit om lo chief trenchier, quéz fins serat de ceaz qui despitent la divine totpoissance? Il tochet les montanges et si fuiment, et une legiere pulriere, ki a un legier soflement serat desparse et ne serat mie rasemblee, oset tarjier si grant maiesteit? Cil fait a cremir, ke, puis ke il arat mort lo cors, at poesteit de metre l'anrme en enfer. Ge ai paür d'enfer, ge ai paür del viaire lo Jugeor, qui paürois est mimes az angelicaz postez. Ge dote par l'iror del possant, par la face de sa forsanerie, par la noise del munde qui chaïrat, par lo hurtement des elemenz, par lo fort tempest, par la voiz de l'Archangele, par l'aspre parole. Ge tremble por les denz de l'infernal beste, por la fosse d'enfer, por les leons ruianz, ki apareilhiét sunt a ravir. Ge ai paür del ver deronjant, et del fou ardant, et de la fumee, et del sulphre, et de l'espir de tempez. Ge ai paür des deforienes tenebres. Qui donrat aige a mon chief et a mes oez fontaine de larmes, ke ge par ploremenz avance le plorement et la strendor des denz, <milestone unit="folio" n="50va"/> et les durs loiens des piez et des mains, et lu faihs des chaines, qui pressent et estrandent et ardent et ne finent? Wai a moi! Ma mere, por coi m'enfantas tu, filh de dolor, filh d'amertume et de indignation, et de parmanable plorement? Por coi fui ge reciuz en genolhes et alaitiez de mameles, et nez en arsin et mangiers de fou?</p>
<p>Qui tel talent at, lo sens at recovreit. Et en ceste doble paür, et lo parés doble cremor, at quatre baiulhemenz. Les trois ki i falent i metrat la voiz de confession. Et ne dirons <pb n="90"/> mie de lui que il n'i at ne voiz ne sens, se cele confessions vient nequedent de simple et humele cuer. Giers, tot ce ke ta conscience remort gehis humelement et purement et feablement, dont tu aras aemplies cez voies. Il sont li alcant ki ont glore cant il ont mal fait, et qui s'enlecent es tres malvaises choses, cui li prophetes notat <milestone unit="folio" n="50vb"/> cant il dist: <q rend="ital"> Lur pechiét, fait il, prechont assi cum Sodoma. </q> Mais cez depart ge, si com seculers, de ceste disputison. Quar ke atient a nos de ceaz ki la fors sunt?</p>
<p>Ja soit ce ke ceaz qui religiousement sunt vestit, et religion ont prise, oiens a la foiz ramenbrer et preisier de lur malz trespasseiz, et sens honte, ke il alcune foiz fisent fortement u par batailhe de l'espee, u voisousement fisent par consot de clergie, u alcune chose solunc la vaniteit del munde prisable, mais nuisable et perilhouse et damnose al salut de l'anrme. Ce est ensenge de corage encor seculeir, et li noveaz habiz ke teil portent n'est mie merites de sainte novelerie mais coverture de l'ancien vielteit. Li alcant les ramenbrent alsi com dolent et repentant, mais par tant ke il quierent glore par l'intention, ne destruient il mie lur pechiez ains eschernissent eaz mimes, car Deus ne puet estre escherniz. Il n'ont mie devestit lo vielh home, anz l'afublent del noveal. Li <milestone unit="folio" n="51ra"/> viéz levains n'est mie demostrez u fors getez par cele confession, anz est rafermez solunc ce: <quote rend="ital"> Totes mes osses enviescirent cant je crioi tote jor. </quote> Ge ai honte de ramenbreir si grant engresserie des alcanz ki n'ont mie honte, que il soi prisent liement de ce dont il duissent plorer, ke, aprés ce que il orent reciut lo saint abit, sorplantarent alcunui voisousement et avoient engenneit lur frere, u que il rendirent hardiement mal por mal et maleizon por maleizon.</p>
<p>Mais ceste confessions est en tant plus perilhousement nuisable en com bien plus subtiment vaine, cant nos ne dotons mie descovrir mimes les laides choses et mal honestes de nos, nient par ce ke nos soiens humele mais ke l'om quidet ke nos le soiens. Et desirer d'umiliteit loenge n'est mie vertuz d'umiliteit mais abatemenz. Li vrais humles vuet que l'om lo quide vil, nient que l'om lo prechet humle. Il est liez ke om lo <pb n="91"/> despitet, de ce solement orgailhous ke il despitet les loenges. Kéz chose est plus perverse u plus indigne <milestone unit="folio" n="51rb"/> ke ce que la confessions, qui garde est d'umiliteit, servet a l'orguelh, et de ce vuelhes sembler midres dont tu sembles pires? Mervilhouse maniere de prisier, que tu ne pues sembler sainz se tu n'apers excommuniez! Semblans droiture est doble pechiez. Mais téz confessions, qui semblance at d'umiliteit, ne mie vertuz, ne lait mie solement a deservir pardon, anz apelet iror. Que esploitat Saul que il gehit ke il avoit pechiét, cant Samuel lo chosat? Sen failhe, culpable fut cele confessions qui n'ostat mie la culpe. Quar cant despitoit l'umle aprés la confession li Maistres d'umiliteit, et cui, certes, naturéz chose est grasce doner az humles, sens failhe ne poïst mie estre ke il ne fuist apaisentez, se la humilitez ki sonat en la boche splendiast el cuer. Or avez por coi ge di ke la confessions doit estre humle.</p>
<p>Et simple la covient a estre. Ne vuelhet nulz excuser sa intention, se ele est culpable, par tant, puescelestre, ke ele n'apert mie az homes, <milestone unit="folio" n="51 va"/> ne alegier lo pechiét ki pesanz est, ne faire obscur par l'enhortement d'altrui, cant nulz ne l'en destransist se il n'en fuist volentrius. Cil premiers n'est mie confessions mais defendemenz, et ne plaist mie anz tarjet. Li altres mostret l'ingratitudine, et en tant cum li pechiez est menres, quidiez en tant estre amenrie la glore del pardonant. Car de ce est li benefisces doneiz moins volentiers que om sent que om moins a greit, u moins necessairement, lo receoit. Et cil soi forjuget lo pardon ki atenevist lo don del donant; et ce font tuit cilh ki lur pechiez vuelent alegier por paroles. De cest dairien nos en doit deshenorteir li exemples del premier home, ki son forfait denoiat mie et, nequedent, ne conseut mie pardon. Et n'est mie dote ke ce ne fuist por la mellande del pechiét de la femme. Une maniere d'escusation est altrui acuser cant om l'argüe. Demande sain David ke ce soit ne mie sen fruit, mais mortéz chose, ke tu toi vues <milestone unit="folio" n="51vb"/> escuser cant l'om toi chastïet. Vraiement il les apelet <quote rend="ital"> paroles de malisce </quote> et <quote rend="ital"> excusement en pechiét, </quote> rovanz et proianz ke es cuers n'i declinet. Et, vraiement, a droit, car cil pechet en s'anrme <pb n="92"/> ki s'escuset, et par ce butet ilh ensus de soi la medicine de pardon, et par sa propre boce soi clout la vie. Et quéz malisces est plus granz de ce ke tu toi armes encontre ton propre salut et ke tu toi ocis par l'espee de ta lengue? A la fin, cilh ki a soi est fel, a cui est ilh bons?</p>
<p>Et feable soit la confessions, ke tu gehisses en sperance et ke tu ne toi defies mie del tot de pardon, ke tu de ta boce ne toi justifies si cum blahmes. Certes, Judas li traïtes de nostre Sanior, et Kaïm, ki son frere ocist, gehirent, mais il soi defiunt del pardon. Li uns dist: <q rend="ital"> Ge ai forfait, ki traït ai lo juste sanc, </q> et li altres dist: <q rend="ital"> Ma felonie est si granz ke je ne deser mie pardon. </q> Et ja soit ce ke la senfoge confessions fuist vraie, nequedent ne lur sploitat mie. Giers, cez trois gardances de confession, jointes a quatres <milestone unit="folio" n="52ra"/> desoraines de conpunction, aemplissent lo numbre de set.</p>
<p>Mais, se tu ja es ensi compunx, et ensi as regehit, et par ce cers de ta vie, n'es mie ausi moins cers ke Jhesus n'est mie apelez de voit nom, ki pout et ki volt en toi tel chose faire, et ke ilh voudement ne sewist mie lo baston ke il avoit devant envoiét. Il ne vient mie vudement, car il ne vient mie voes. Car coment voiz, en cui la plantez de la diviniteit manoit? Car li Espirs ne li fut mie donez a mesure. A la fin, il venoit en la planteit del tens, et par ce se demostroit estre plain. Bien plain, cui li Peres oinst d'oile de leece plus ke ses companions. Il l'oinst et si l'envoiat plen de grasce et de verteit, il l'oinst par ke il oinsist. Tuit cil sont oint de lui ki ont deservit a prendre de sa planteit. Par tant dist ilh: <q rend="ital"> Li Espirs del Sanior sor moi, por ce ke ilh moi oinst si moi envoiat prechier as siens, et ke je mediasse ceaz ki sunt d'atriebleit cuer, ke je prechasse az prisonez pardon, et az enclous aovrement, ke je prechasse <milestone unit="folio" n="52rb"/> l'an ki apaisente lo Sanior. </q> Ilh venoit por oindre nos bleceures et assuagier nos dolors. Par tant vient ilh oinz, vient ilh suéz, et de pluisors merciz, a toz ceaz ki l'apelent. Ilh savoit ke descendoit az floibes, si soi livrat teil cum il covenoit. Et par tant ke pluisors enfertez i avoit, se volt ilh aporter plusors medecines. Ilh aportat l'enspir de savoir et d'entendement, <pb n="93"/> l'enspir de conseilh et de force, l'enspir de science et de pieteit, et l'enspir de la cremor Deu....</p>
<p>Et par tant nos aportat cinc mesures d'olie, et de vin ne mais dous. Les dous mesures de vin, ce furent solement cremor et force. Les altres cinc demostrent l'ole par lor propre suaviteit. En l'espir de force, si com possanz et abevreiz de vin, descendit il az enferz, et contrieblat les portes d'erain, et les gons de fer combrisat, si aloiat lo fort si li tolit les vaisseaz de sa prison. Et nient moins n'i deskendit il el espir de cremor, mais a cremir, nient cremetous.</p>
<p>Oï! sapience, par com grant <milestone unit="folio" n="52va"/> art de medecineir tu rens santeit a mi anrme, el vin et en l'olie fortement suelz et suément fors. Fors por moi, suez a moi! Tu atains de la fin jusk'a la fin fortement, et atires totes choses suef, si debutes l'anemis et nurris lo malade. Sane moi, Sires, si serai sanez, si chanterai et loërai ton nom, et si dirai: <q rend="ital"> Oles espanduz est tes nons. </q> Ne mie vins espanduz, car je ne vuelh mie ke tu entres en jugement encontre ton serjant, mais oiles, ke tu moi corones en mercit et en pieteit. Vraiement oles, ki signifiet cel nom ki desor toz nons est, por ce ke il nuet desor totes liquors avoec cui om le mellet. Oï! nons tres suelz et tres dulz, oï nons tres clers et tres elliez, et tres halz et tres ensalciez sen fin. Vraiement ce est ciz oiles ki fait haitie la face de l'home, ki encraisse le chief del junant, par ke il ne sentet l'oile del pecheor. C'est li noveaz nons ke la boche de nostre Sanior nomat, et ke li angeles nomat anzois ke il fuist <milestone unit="folio" n="52vb"/> conciuz el ventre. Cestui, ne mie solement li Judeus, mais ki qui unkes l'apelerat, serat salz, si granment est espanduz ses nons par tot. Cestui donat li Peres al Filh, li espous de la glise, nostre Sanior Jhesu Crist, ki est beneoiz sen fin. Amen.</p>
</div>
<div type="sermon">
<head>Sermon XVII</head>
<p>Quidons nos ke assez aiens avant aleit el sanctuare Deu cant nos encerchons le merveilhous sacrament u nos osons ensivre l'Enspir az deventrienes choses, s'alcune chose i at encor a encerchier? Vraiement, li Enspirs <pb n="94"/> encerchet cez choses, et ne mie solement les cuers des hommes mais mimes parfundes choses. Et se ce soit a noz choses, u az altrui, segurs l'ensiu tot la u il s'en vat. Tant solement garde nos cuers et noz entendemenz, ke nos ne quidons par aventure ke ilh soit presenz cant ilh n'est mie, ke nos por lui ne siwons en devoiant nostre sens. Car ilh vient et si s'en vat cant ilh vuelt, et nul nel seit legierement dont ilh vient et u ilh s'en vat. Mais, puescelestre, <milestone unit="folio" n="53ra"/> et loist nom savoir sen damage de salut? Mais, cant il venge u cant ilh s'en voist, ce, vraiement, ne puet l'om mie nom savoir sen perilh de salut. Car, cant cez merciables foies del Saint Espir ne sunt sonjousement gardees entuer nos, si avient ke tu nel desires mie cant ilh i est. Car, coment requiert om celui se ilh n'i est, ki par ce s'en vat ke om plus desiranment lo requiret? Et lo parés, coment est si dignement receus com a sa senierie atient, se om ne seit ke ilh i est presens, ki par ce denge repairier ke ilh confortet? Giers, la pense ki ne seit lo repairement est aoverte a decivement, et cele ki ne garde lo repair est mal plaisant al visitement.</p>
<p>Za en arier proiat Heliseus a son maistre alcune chose, cant ilh sentit ke ses repairs aparoit, et se ne li fut otroiét, si com vos savez, se par teil condition nom ke ilh lo saroit cant toloit li seroit. En figure avient ce, mais por nos escrit. Nos sumes somonut et ensengiét por lo deventrien exemple de nostre <milestone unit="folio" n="53rb"/> prophete ke nos soiens voilhant et sonjous entuer l'uvre de nostre salut, cui li Sainz Espirs fait sens entrecessement par mervilhouse subtiliteit et suaviteit de son divin engein. Unkes ne soit ostee ensus de nos li unctions qui de tot aprent, ke nostre conscience nel sacet, se nos ne volons estre boisiét de doble don. Unkes ne nos truist desaparelhiez com ilh venrat, mais toz jors les viaires tenduz et espanduz les soins a la large beneizon del Sanior. Et se l'om demande kel nos devons estre, teil devons estre com li home ki agardent lor sanior cant ilh repairat des noces, ki vraiement ne repairet unkes a voide main des plantivoos deliz de cele souraine table. Par tant devons nos voilhier toz tens, car nos ne savons a quele hore li Sainz Espirs doit venir, u lo parés raler. Li Espirs vat et vient, et celui <pb n="95"/> ki estisoit cant ilh lo tenoit covient a chaïr par necessiteit cant il s'en vat. Mais n'est mie bleciez, car nostre Sires lo parés met sa <milestone unit="folio" n="53va"/> main desoz. Et cez foies ne cesset ilh d'entrechangier en ceaz qui spirituel sunt, u, miéz, en ceaz ke ilh parmei ce vult faire spiritueiz, isnelement visitans et sodainement provanz. A la fin, set foies chiet li justes et set foiz relievet, se ilh, nequedent, chiet el jor si ke ilh se voit chaoir, et sachet ke il est chaüz, et covoitet relever, et requiret la main de l'aideor et si diet: <q rend="ital"> Sire, en ta volenteit prestas tu a ma bealteit force. Tu tornas ta face ensus de moi si fui conturbez. </q> </p>
<p>Altre chose est doter de la veriteit, ke il toi covient a soffrir cant li Espirs n'espiret mie, et altre chose savoir falseteit, dont tu legierement toi gardes, se tu conois tun nonsavoir, et si dies: <q rend="ital"> Et se je fui non sachanz d'alcunes choses, mes nonsavoirs est avoec moi. </q> Ce est la sentence sain Job, reconissez la. La pesme mere, ignorance, at ausi dous pesmes filhes, falseteit et dotance. Cele est plus chaitive, ceste plus merciable. Ceste est grevaz, et cele mortéz. Cant li Enspirs <milestone unit="folio" n="53vb"/> parolet, si en vat li une et li altre et si remaint solement la veritez. Et certe veritez, car, certes, cilh Espirs est de veriteit, a cui falsetez est contraire. Et Espirs de savoir est ilh, et cant li savoirs est blancors de la vie parmanable et par tot atocet par sa neteit, ne rezoit mie alcune obscure chose de dotance. Mult fait a eschiwer, cant ciz Espirs ne parolet mie, la mortéz falsetez; se l'om ne puet, la greval dotance. Car altre chose est sentir, aesmant en dotance, ceste chose u cele, et altre chose folement afermer ce ke tu ne seis. Giers, u toz jors parole li Espirs, ke n'est mie en nostre volenteit, u ilh nos demostret, cant lui plaist a taisir (et seveaz nom sa taisance parolet), ke nos mal segur n'ensiwons nostre error por lui, cant nos falsement quiderons ke il devant nos voist. Et se ilh nos lait en dotance, ne nos guerpisse mie en menzonge. Alcuns est ki dotousement dist une menzonge, si ne ment mie. Et alcuns est ki la verteit affermet si <milestone unit="folio" n="54ra"/> ment. Car cil ne dist mie estre ce ke n'est mie, mais croire ce ke il croit, si dist voir, mimes se ce ke il croit n'est mie voirs. Et cilh ki soi dist cert de ce dont ilh n'est mie cerz, ne dist mie <pb n="96"/> voir, mimes se ce est voirs dont ilh affermet ke ilh est cers.</p>
<p>Or, cant je ai ce dit, a l'aprendement de ceaz ki teiz choses n'ont mie essaies, si ensierai l'Espir ki devant s'en vat, si com je ai fiance. Nequedent, par teil voisdie com je ai dit, et si ensaïrai faire ce ke ge ensenge, que l'om ne moi diet: <q rend="ital"> Tu, qui les altres ensenges, n'ensenges mie toi mimes. </q> Om doit deviser entre les aovertes choses et les dotouses, ne ne doit om celes amener en dotance ne cestes folement affermer. Et de ce doit l'om avoir ensperance el maistierge de l'Espir, car nostre voisdie ne suffist del tot a ce. Li queiz des homes seit se ce ke si est jugiét entre les homes, si com <supplied> en un des </supplied> desorains sermons est aovert, soit assi jugiét es desourainetez, se Lucifer, ki main nassoit mais trop hastivement s'enlevoit, oüst, <milestone unit="folio" n="54rb"/> anzeois ke ilh fuist turnez en tenebres, a nostre lingie envie de la effusion de l'oile, si ke ilh ja dunkes, dedenganz par lui mimes, musast, et en une maniere disist dedenz lui: <q rend="ital"> Par coi est ceste perde? </q> Ge n'aferme mie ke li espirs die ce, et ne di mie ke ilh lo contrediet. Car avenir pouet, se il ne semblet chose ki ne fait mie a croire, ke Lucifer, ki plains astoit de savoir et parfiz en bealteit, pout devant savoir ke li home deveroient estre d'enguel glore avoec lui. Mais, se il lo sout devant, sen failhe el Filh Deu lo vit et de lui en out envie, si atemprat ceaz avoir a sogez ke ilh desdeniat avoir a companions. <q rend="ital">Plus floibe sunt, fait ilh, et plus bas par nature; ne covient mie ke ilh soient citain avoec moi ne enguel a moi en glore.</q> U, puescelestre, cest sien felon atemprement demostrat cilh orgailhous montemenz, et cele sessions qui signifiet maistierge. <q rend="ital"> Ge monterai, fait ilh, sor un halt mont si serai ez costez d'aquilon, </q> ke ilh parmei ce auist alcune semblance <milestone unit="folio" n="54va"/> de l'Haltisme, ke alsi com cilh ki siet sor cherubin governe tote angelical creature, alsi seïst ilh halt et governaist tote l'umaine lingie. Ja n'avenget! Felonie pensat en son cuer, mentet a soi la felonie. Nos ne conissons altrui a jugeor ke celui ke nos conissons a creator. Li Sires, ne mie li diables, jugerat lo cercle de la terre. Orguéz tant solement est comencemenz de toz pechiez. Mais ke li esploitat ce? Nient moins n'es <pb n="97"/> tu en nos, Sires, et tez nons est apelez sor nos, si dist li poples, ke as conquis, la glise des rachatez: <q rend="ital"> Oiles espanduz est tes nons. </q> Cant je sui fors gettez, si l'espans tu aprés moi et en moi, car, cant tu es coreciez, si toi ramenbret de mercit. Nequedent, Sathan prist lo roiamme sor toz les fiz d'orguelh si devint princes de tes tenebres, ke mimes li orguéz servet al regne d'umiliteit, cant il, en une temporeil et teile sengerie, de plusors bas fait halz, et rois parmanables les fait. Joious jugemenz, ke cilh demalhieres des humles lor faverget, nonsachanz, <milestone unit="folio" n="54vb"/> parmanables corones, cant ilh encontre toz soi combat et tuit lo venquent. Vraiement, par tot et toz jors jugerat li Sires les pobles, et si ferat salz les fiz des povres, et si abaisserat lo calengior. Par tot et toz jors defenderat ilh les siens, et hurterat ensus les nuisanz, et si osterat la verge des pecheors de la sort des justes, par ce ke li juste n'estendent lor mains a felonie. Mais, a la fin combriserat ilh del tot lur arc, et confrosserat les armes, et les escuz arderat en fou. Ge chaitis mimes siege en aquilon, ki est contree nulouse et froide, et estelevos li besongous sunt susciteit fors de la pulriere et li povre fors del fiens, par ke ilh secent avoec les princes et aient lo palais de glore, et ke tu toi duilhes ke cele escriture soit aemplie: <quote rend="ital"> Li povre et li besonious loëront ton nom. </quote> Grasces en aies tu, Peres et jugieres des orphenes. Eschafez est sor nos li mons assemblez, li cras mons, et li ciel ont degoteit por la face del Deu de Synaï; espanduz <milestone unit="folio" n="55ra"/> est li oiles. Ellaisiez est li nons de cui li anciens anemis avoit envie a nos, et de nos a lui. Ellaisiez est, voirement, de ci ke az cuers et az boces des petiz, et en la boice des alaitans et des enfanz est parfite la loenge. Mais li pechieres lo verrat si serat coreciez, si serat la flamme, ki ja li est aparelhie et a ses angeles, teile qui ne porat estre stainte, nient plus ke sue ire ne puet estre apaisentee. Ce ferat la venjance del Sanior des ooz. Coment m'ainmes tu, mes Deus et mes ameres, coment moi aimes tu? Par tot toi ramenbret de moi, par tot aimes tu lo salut del povre et del besonious, nient solement encontre les orgailhous homes, mais mimes encontre les halz angeles. En ciel et en terre juges tu ceaz ki moi <pb n="98"/> nuisent, et forcombaz ceaz qui ver moi soi combatent. Par tot me socuers tu, par tot m'es tu presenz, par tot m'es tu a destre, ke je ne soie esmuz. Ce chanterai je al Sanior en ma vie, de ce loërai ge mon Deu si longement com je serai. Ce sunt ses vertuz, ce sunt <milestone unit="folio" n="55rb"/> ses merveilhes ke ilh fist. Ce est li promiers et li tresgranz jugemenz ke cele ki sachanz eret de ses secreiz, la sainte virgine Marie, moi aovrit: <q rend="ital"> Ilh deposat, fait ele, les possanz jus del siege, et si ensalchat les humles, et les familhous aemplit de biens, et les riches laissat vains. </q> Li altres est semblanz a cestui, si cum vos avez ja oït: <q rend="ital"> Ke cilh ki ne voient mie voient, et cil ki voient devengent avogle. </q> En cez dous jugemenz se confortez li povres et si diet: <q rend="ital"> Ge moi ramenbrai de tes jugemenz, Sire, si fui confortez.</q> </p>
<p>Mais repairons a nos si encerchons noz voies, et par ke nos ce puissiens faire en veriteit, apelons l'Espir de veriteit et si lo rapelons de la profundece u ilh nos avoit menez, ke ilh, alsi a nos, nos voist devant, car sen lui ne poons nos riens faire. Et ne fait mie a doter ke ilh ne denge descendre a nos, anz avrat desdeng, se nos alcune chose volons faire sen lui. Car ilh n'est mie alanz et non repairanz, anz nos moinet et remoinet de clarteit <milestone unit="folio" n="55va"/> en clarteit, si com li Espirs de nostre Sanior, ki alcune foiz nos ravist a soi en sa lumiere, a la foiz atempret et alumet nos tenebres. Et se ce soit u desor nos u a nos, toz jors en sa lumiere, toz jors, alons si com filh de lumiere. Nos avons trespasseit les umbres des allegories si sumes venut az moralitez encerchier. Cestecie est la foiz, or enstruions a la vie. Travelhiez est li entendemenz, or deitons lo fait. Vraiement, li entendemenz est bons a toz ceaz ki lo font, se li faiz, nequedent, et li entendemenz soient adreciét en la loenge et la glore nostre Sanior Jhesu Crist, ki est beneoiz sen fin.</p>
<pb n="99"/> </div>
<div type="sermon">
<head>Sermon XVIII</head>
<p> <quote rend="ital"> Oiles espanduz est tes nons. </quote> Queil certe chose nos demostret li Sainz Espirs en nos par l'ocaison de cest capitele? Sen failhe, une esperiment d'une sue doble oevre, ki lo parés nos vient devant. Li uns est ke ilh promiers nos fermet de vertut dedenz, a nostre salut. Li altres, ke ilh par defors nos aornet de dones, par lo guain d'altrui. <milestone unit="folio" n="55vb"/> Les vertuz prendons nos a nostre oés, et les dones a noz proïmes oez. La foiz, la sperance, la caritez, nos sunt donees por nos, car sens cez ne poons nos estre salveit. Mais la parole de science, de savoir, la grasce de saner les enfertez, les propheties, et choses ki semblanz sunt a ceaz, a cui nos poons bien falir sen damage de salut, cez nos sunt donees, sen dotance, por despendre el salut de noz proïmes. Et par ke cez ovres del Saint Espir, ke nos provons u en nos u en altrui, aient nons de ce ke eles sunt, nomons les, se vos plaist, enspandement et fors spandement. A cui de cez nons covient ce ke il dist: <q rend="ital"> Oiles espanduz est tes nons, </q> se a l'effusion non? Car de l'enffusion disist l'om miéz enspanduz ke espandut. A la fin, ce ke il dist: <q rend="ital"> Oiles espanduz est tes nons, </q> ce est de l'odor ki venoit fors des mameles. Mais mult fait a eskiver ke nos ne donons altrui ce ke nos presimes por retenir a nostre oés, et, lo parés, ke nos ne retenons ce ke nos <milestone unit="folio" n="56ra"/> avons pris por departir. Certes, tu retiens la chose de ton proïme se tu, com tu soies plains de vertuz dedenz, et par defors aornez de dones de science et eloquence, se tu por aventure, por cremor u por perece, u, certes, par moins discrete humiliteit, loies par nient esploitable mais par damnable silence la bone parole ki a pluisors poïst aidier. Certes, maleoiz es por ce ke tu repuns les frumenz el poble, lo parés ke tu pers et despars ce ke tue est, se tu demeis plens lo hastes a espandre, anceois ke il te soit tot enfundut, si artues contre la loi del promier neit boef et si tonz lo promier neit de la berbiz. Tu a toi toz la vie et la santeit cum tu dones a altrui, cant tu, vois de saine entention, deviens enflez del ven de vaine glore, u enboez <pb n="100"/> del venin de la terriene covoitise, et si muers enflez de mortel mal.</p>
<p>Et par tant, se tu es saiges, fai toi bu, ne mie chanal. La chanal prés ensemble rezeoit et espant l'aige, mais li buz atent jus k'a <milestone unit="folio" n="56rb"/> tant ke il soit plens, et ce k'en sorvat repart sens son damage, car ilh seit ke cilh est maloiz ki la sue partie fait peior. Et par ke tu ne despites mon conseilh, oies celui ki est plus sages de moi: <q rend="ital"> Li folz, fait Salomon, gette fors tot son espir, mais li saiges lo gardet en avant. </q> Plusors chanalz avons hui cest jor en sainte glise, et mult pau de buz. De si grant cariteit sunt cilh parmi cui les celestes fontaines decurrent a nos, ke il anceois les vuelent espandre ke il en soient enspandut; plus aparelhiét a parler ke a oïr, isnel a aprendre ce ke ilh n'ont mie apris, et desor les altres vuelent estre ki eaz mimes ne sevent governeir. Ge aesme ke a cel greit doit om, a salut, celui greit de pieteit ajoster ke Salomons dist: <q rend="ital"> Aies merci de tue anrme, tu ki plais a Deu. </q> Et se ge n'ai mais ke un petitet d'oile dont ge moi oinde, quides tu ke je le doie doner, si remanrai vuez? Gel moi garderai, et ja nel getterai fors s'al comant nom del prophete. Se <milestone unit="folio" n="56va"/> li alquant entrestont rovant, de ceaz, di ge, ki puescelestre quident de moi plus ke ilh n'i voient, u alcune chose oient de moi, on lor responderat: <q rend="ital">Par ke nos et vos n'en aïns assez, aleit maement a ceaz ki lo vendent si vos en achatez.</q> Mais tu diras: <q rend="ital"> La cariteit ne quiert mie les choses ki sues sunt. </q> Et seis tu por coi? Ele ne quiert mie cez choses qui sues sunt sen dote, car eles ne li falent mie. Car qui kerroit ce ke ilh at? La caritez ne quiert mie cez choses qui sues sunt, ce est, ne falt mie a ce ke necessare est a son propre salut. Et ne l'at mie tant solement, ains en habundet. Ele vuelt ke ele en ait habundance, par ce ke ele en puist repartir a toz. Ele lo gardet a soi, tant ke ele en ait assez por ke ele n'en defailhet a nului, et, se ele n'est plaine, n'est mie parfite.</p>
<p>Mais tu, frere, a cui la propre saluz n'est mie ferme, a cui la caritez est encor nule, u si tenre u si legiere ke ele soi baisset encontre toz les venz et done liu a chascun espir et <milestone unit="folio" n="56vb"/> croit a chascune doctrine, mais a cui la caritez est si granz ke tu desor lo comant aimes ton <pb n="101"/> proïme plus ke toi mimes, et lo parés si petite ke ele remettet encontre lo comant par losenge, defailhet por paür, soit desturbee por tristece, astrecie par avarisce, enlaisie par ambition, noisie par suspicions, tarie por laidenges, escoree par sonjes, enflee d'onors, remettanz par envie; tu qui telz es, par kel forsain vuels tu u sofres saner les altrui enfertez? Mais oies ke la sonjouse et la covoitouse caritez conseilhet: <q rend="ital"> Ne mie, fait ilh, ke az altres soit remissions et a vos tribulations, mais de equaliteit. Ne soies mie trop justes. </q> Assez est se tu aimes ton proïme si cum toi mimes, ce est d'equaliteit. David dist: <q rend="ital"> Si com de craisse et de sain soit raemplie m'anrme, et ma boche loërat des levres de loenge. </q> Ilh voloit ke premiers li fuist enspandue, et puis l'espanderoit. Et ne mie solement enspandue, mais ke ilh en fuist raempliz, por ke ilh rotaist de la planteit <milestone unit="folio" n="57ra"/> et ne bailhast mie de la voidece. Et, certes, voisousement, ke a lui ne fuist tribulations cant az altres seroit remissions, et castement ensiwant celi de cui planteit nos avons pris. Et tu, alsi, apren, ke tu n'espandes se de plen nom, et ne vuelhes mie estre plus larges ke Deus. Li buz gette fors la fontaine. Ilh ne cuert mie en rieu, ne ne s'estrent mie en lai, de ce ke ilh est solez de ses aiges. N'ait mie honte li buz ke ilh soit plus parfonz de sa fontaine. A la fin, mimes la fontaine de vie, plens en lui mimes, n'aemplit ilh promiers, esbolhanz et salhanz es prochains secreiz del ciel, totes les choses de bonteit, et dont primes, cant ilh out aemplies les souraines et secrees parties, salhit fors es terres et del soralant salvat les homes et les jumenz, si com Deus at multiplie sa mercit? Promiers raemplit les deventrienes choses, et puis, soralanz en ses plusors merciz, visitat la terre et si la volt enrichier. Giers, et tu <milestone unit="folio" n="57rb"/> fai alsi. Soies promiers raempliz, et puis si espanz. La bontieble et la sage caritez suet promiers estre raemplie ke espandre. <q rend="ital"> Filz, fait Salomons, ne sorespandes mie. </q> Et li Aposteles: <q rend="ital"> Por ce, fait ilh, devons nos entendre a cez choses ki dites sunt, ke nos ne sorespandons. </q> Sorespandre est dire la chose avant, ains ke om l'ait parfitement aprise. Por coi? Es tu plus sains de saint Paule u plus sages de Salomon? Ne moi plaint mie ke je devenge riches de toi povre. Se tu <pb n="102"/> pues, si m'aides de ta plantét, et se ce nom, esparge lo a ton oés.</p>
<p>Oies com granz choses sunt necessaires a ton propre salut et quéz, et com granz choses ilh toi covenge promiers avoir. Celes, nequedent, ki ge porrai or a present briement conkeilhir, car li hore montet ja vraiement mult halt et si destrent lo sermon a finer. Li mides soi aprochet al plaiét, li Espirs a l'anrme. Car cui ne troveroit il navree, mimes aprés ce ke la plaie de l'ancien pechiét est sanee par la medicine del baptisme? Giers, quéz chose est premiers mestier <milestone unit="folio" n="57va"/> cant li Espirs vient a cele anrme, ki dist: <q rend="ital"> Mes resannures sunt purries et corrumpues par ma folie? </q> Ke cele enflure et cilh chalons ki ere cruiz sor cele plaie, et ki puet encombrer a la santét, soit tot devant fors trenchiez. Giers, soit trenchiét par lo fer d'agüe compunction li chalons de l'enviescie constume. Mais ce est aigres dolors, par tant soit alegie par longement estre en devotion. Et ce n'est altre chose se li agardance nom u la joie de la sperance ke ilh at. Ceste enfantet li pooirs de contenir et la victore de batailhe encontre lo pechiét. Ilh rent ja grasces et si dist: <q rend="ital"> Tu as desrumpiz mes loiens, Sires; a toi sacrifierai ge sacrifisce de loenge. </q> Dent aprés i met om la medicine de penance longement, de jeünes, et de voiles, et d'orisons, et les altres travaz ki avinent az repentanz. En travailh doit ilh mangier lo mangier de bone oevre. Et la toi aprent om ke mestiers i at li mangiers, u dit est: <q rend="ital"> Mes mangiers est ke ge face la volenteit de mon Pere. </q> <milestone unit="folio" n="57vb"/> Giers, soient acompangies az travaz de penitence les oevres de pieteit, ki les confortent. <q rend="ital"> Grant fiance, fait il, prestet a l'Haltisme li almone. </q> Li mangiers excite la soif, abevrer le doit om. Venget al mangier de bone oevre li boivres de le orison, ki ateiret, el bonen de la conscience, ke bien i est mis et si lo comande a Deu. Cant om boit lo vin ki enleece lo cuer de l'home, lo vin de l'Espir ki enivret et donet obliance des charnéz delez, si molhet ilh les deventrienes choses de la secchante conscience et fait bone digestion des mangiers de bones oevres, et si les moinet par les membres de l'anrme, enforchanz la foit, confortanz la <pb n="103"/> sperance, vivifiant et ordinanz la cariteit, et encraissanz les constumes.</p>
<p>Et cant li mangiers et li boivres est pris, k'i at plus se ce nom ke li malaides soi repoiset et, aprés les suors de l'action, s'enclinet al repos de contemplation? Cant ilh dort en contemplation, si songet Deu et si lo voit parmi lo miror, <milestone unit="folio" n="58ra"/> ne mie face a face. Nequedent, enart ilh en l'amor de celui ke ilh at, ne mie tant esgardét com aesmeit, et, alsi com en la splendor d'une trespassante sentelle, avisunkes tenvement atochiét, et si dist: <q rend="ital"> Mi anrme toi desirat en la nuit, et mimes mes espirs dedenz mes entrailhes. </q> Telz amors ait, telz covient a l'amis de l'espous. De cestui doit ardoir li feables et li sages serjanz, cui ses Sires at establit sor sa mainie. Ciz art, ciz esbut, ciz sorundanz espant, segurs fors sailhanz et disanz: <q rend="ital"> Ki est floibes et je ne sui mie floibes, ki est scandaliziez et je n'en sui mie brulez? </q> Prechet, fructifiet, renovellet les signes, et changet les mervelhes; n'i at lieu u la vanitez soi melhet la u la caritez porprent tot. Car, vraiement, la caritez est del cuer, ce est la plantez de la loi, nequedent se ele est plene. A la fin, Deus est caritez, et nule riens est es choses qui puist raemplir la creature, ki faite est a l'ymagene de Deu, se la caritez nom ki Deus est, qui sols est plus granz de lui. <milestone unit="folio" n="58rb"/> Cilh ki encor n'at cestei vient tres perilhousement al prestage, ja soit ce ke ilh ait altres vertuz, com granz unkes soient. Se ilh at tote la science, se ilh doinst tote sa substance az povres, et se ilh at doneit son cors a ardoir, si est ilh voes sen caritez. Ellevos de com granz choses nos devons promiers estre enspandut ke nos osuns espandre, si com nos donons de planteit, nient de besonge. Promiers compunctions, aprés devotions, al tierc travailh de penitence, al quart oevre de pieteit, al cinme estudes d'orison, al sixte oisdie de contemplation, al setheme planteit de dilection. Totes cez choses ovret uns solz Espirs solonc l'oevre qui est dite enffusions,qu'icele qui effusions est apelee soit purement, et par tant segurement, aministree a la loenge et a la glore nostre Sanior Jhesu Crist, qui avoec lo Pere et lo Saint Espir vit et regnet sen fin. Amen.</p>
<pb n="104"/> </div>
<div type="sermon">
<head>Sermon XIX</head>
<p>Encor parolet l'espouse amerouses choses, ancor parsiewet ele les loenges de l'espous, et si apelet sa grasce, <milestone unit="folio" n="58va"/> cant ele mostret ke cele cui ele avoit ja pris ne fut mie voede en lei. Car oies ke ele dist aprés: <q rend="ital"> Par ce, fait ele, toi amarent trop les jovenceles. </q> Alsi com ele diet: N'est mie envaniz en vain tes nons, Sire espous, et espanduz en mes mameles: <q rend="ital"> Par ce toi amarent les jovenceles trop. </q> Por coi? Por lo nom espandut et por les mammeles ki en sunt arrosees. De ce sunt eles excitees en l'amor de l'espous, de ce ont eles pris ce dont eles aiment. Cant li espouse receut lo don ki espandut li fut, si en sentirent manés celes odors, ki ne pooient ester lonz de la mere, et eles, raemplies de cele suaviteit, dient: <q rend="ital"> La caritez est espandue en noz cuers, pormi lo Saint Espir ki donez nos est. </q> Giers, l'espouse, loanz la devotion, dist: <q rend="ital">Ce est li fruiz de ton nom espandut, Sire espous, ke <quote rend="ital"> par ce toi amarent trop les jovenceles </quote> ...</q> Car li espandemenz fait lo nom entendable, et maiement az jovenceles. Cilh ki plus sunt entendable s'esjoïssent de l'entier, n'ont besoing de l'espandut. <milestone unit="folio" n="58vb"/> 
</p>
<p>Li angelicaz creature esgardet par nient rebatue agüece de pense lo grant abisme des devins jugemenz et ele, bieneurouse, at glore par lo nient parlable delit de lur souraine droiture, et si la desiret a ovrir et a meissir parmi son ministere. Et par tant aimet ele a droit lo Sanior Jhesu Crist. <q rend="ital"> Ne sont ilh donkes, fait li Aposteles, amministreor espir, envoiét el munde por ceaz ki prendent l'iretaige de salut? </q> Et par ke nos donons az archangeles alcune chose plus ke a ceaz ki simplement sunt angele, mult lor delite, si com je croi, ke ilh plus familiarement sunt receut az conselz de la parmanable sapience, et ilh en sunt dispensor par halte temprance en lur tens et en lur lieus. Et ce est la cause por coi ilh alsi aiment nostre Sanior Christum. Cez bieneurtez, ki, puescelestre, sunt vertuz apelees, ke Deus les at ordinees par encerchier et par mervelhier par bieneurouse curiositeit les parmanables causes des miracles et <milestone unit="folio" n="59ra"/> des signes, et ke ilh de toz les elemenz donent postiement signes az terres, par <pb n="105"/> tant aiment eles a droit lo Deu de vertuz et Christum la vertut de Deu. Car ce est chose ki plene est de suaviteit et de grasce, les dotouses et les repunses choses de sapience esgarder en sapience mimes, et si est chose nient moins plene d'onor et de grasce les efficaces des causes, ki repunses sunt en la parole Deu, mostrer en lur mains al munde a esgarder et a merveilhier.</p>
<p>Mais cilh espir qui postez ont nom, cant il soi delitent a esgardeir la divine totpoissance de nostre crucifiiét, qui par tot ataint fortement, si prendent il posteét por ceaz ki l'iretaige prendent de salut de desturber et d'escombatre les contraires postez des homes et des diables. Et cist n'ont ilh dont droite cause d'amer nostre Sanior Jhesum? Desor ceaz sunt les principates, ki plus parfundement l'esgardent et clerement lo voient estre comencement de tote universiteit et premiers neit de <milestone unit="folio" n="59rb"/> tote creature, et par tant sunt ilh loweit de si grant digniteit de princerie ke ilh par toz lieus de terre aient postét, alsi, com d'un sourain comencement des choses solonc lur volentez muer et ordiner les regnes, et les princeries, et kéz que plaist dignitez, et solunc les merites de chascun faire des promiers derrains, et des derrains promiers, et les poissanz metre jus del siege, et essalcier les humles. Et ce est la raisons por ke ilh Deu aiment. Mais et les dominations l'aiment. Por coi? Ilh cerchent, par une tasserie ki a loer fait, ne sai kel chose plus subtilh et plus parfunde de la sengerie de Crist, a cui om ne puet contredire et ki n'at poin de fin: ke ilh, ki n'est mie poissanz solement mais presenz par tot et a tote universiteit, et desor et dedenz, destrendet par tresbele ordene les decoremenz des tens, et les movemenz des cors, et les clungemenz des penses, servir a sa tres droite volenteit. Et ce fait ilh par si voilhant songe ke il ne loist mie a nule de totes cez choses une hore u <milestone unit="folio" n="59va"/> un moment sostraire lo service ke ele doit, et par si legiere oevre ke li governeres ne sent destorbance u angoisse. Giers, cant ilh esgardent lo Deu des oz, ki a si grant pais juget totes choses, si sunt ilh ravit par un trop grant, mais nequedent, sage esmaement de la tres ententive et tres sue contemplation, en la grant mer de la divine clarteit, et si <pb n="106"/> soi receoivent alsi com en un plus secreit repair de mervilhouse tranquilliteit, la u il sunt en si grant pais et si grant segurteit ke ilh semblet ke, por la reverence de lur prerogative, servet a eas si com seniorages et dominations tote li altre multitudine.</p>
<p>Es thrones siet Deus. Et je croi ke a cez espirs est plus droite cause et plus plantive matere d'amer ke a toz les altres ke nos avons desor nomez. Car, se tu entres el palais d'un home roi, ki plains soit de scameaz, et de selles, et de chaires, n'apert dunkes el plus halt liu li roialz sieges? Et n'est mie besoins ke l'om demande u li rois <milestone unit="folio" n="59vb"/> suet seoir, car manés voit om son siege plus halt et plus aorneit des altres. Alsi enten ke cist espir sunt desor tos les altres par aornement de tote bealté, en cui la divine maiestez at, par un special dun de dengement ki a merveilhier soi fait, elliet a seoir. Mais, se la sessions signifiet magistere, je cui ke Christus, la sapience de Deu, ki nos est uns maistres et en ciel et en terre, ja soit ce ke ilh par sa netteet atochet par tot, nequedent icez espirs alumet ilh plus specialment et plus principalment, si com son propre siege, dont ilh alsi com d'un sollempne auditore aprent l'ome et l'angele science. De la vient az angeles la conissance des divins jugemenz et des conselz az archangeles. La oient les vertuz cant et u et quéz signes doient faire. La aprendent tuit, u postez u principates u dominations, ce ke ilh doient de lur offisce, et ce ke ilh entaisent de lur digniteit, et, ce ke plus voisouse chose est a toz, ke ilh de la posteit ke ilh ont prise ne raturnent mie a <milestone unit="folio" n="60ra"/> lur volenteit u a lor glore.</p>
<p>Nequedent, celes compangies del ciel ki ont nom cherubin, se li interpretations de lur nom lur est gardee, je aesme que ilh d'eaz u parmi eaz ne prendent riens, cant il lor loist a plen puisier de la fontaine, et cant ilh mimes nostre Sires Jhesus les denget miner en tote planteit de veriteit et tres largement les aovret les tresors de sapience et de science, ki tuit sunt repuns en lui. Mais neaz cez compangies ki ont nom seraphin, si cum celes cui la caritez ki Deus est at en tant trait en soi et at absorbit et ravit en une mimes ardor de sainte volentét si ke ilh semblent estre d'un espir avoec Deu, a la semblance sent <pb n="107"/> failhe del fou, ki l'air cui ilh enflammet, cant ilh li enpresset tote sa chalor et sa color, ne semblet mie tant ke ilh l'ait enfoueit com ce ke ilh en at fou fait. Giers, cilh espir aiment maement en Deu esgarder la science de cui n'est numbres, et cist la cariteit ki unkes ne falt. De ce est ke chascuns <milestone unit="folio" n="60rb"/> d'eaz at pris lo nom de cele chose dont ilh semblet ke ilh plus en ait. Car cherubin dist atant com plantez de science, et seraphin esprandanz  choses u ensprises.</p>
<p>Giers, li angele aiment Deu por la halte droiture de ses jugemenz, et li archangele por la halte atemprance de ses conselz. Et les vertuz alsi l'aiment por lo tres bontieble otroiement des miracles, parmi cui ilh denget les senfoiges traire a la foit. Et les postez l'aiment por cele force de tres droite poance dont ilh suelt la crudeliteit des malvais fors boter et oster ensus des pius. Mais les principates l'aiment por cele vertut parmanable et original dont ilh donet a tote creature, et souraine et desorraine, et spirituel et corporel, ce ke ele est, ataindanz de la fin jusk'a la fin fortement. Et les dominations l'aiment por la tres paisieble volenteit, par cui, ja soit ce ke il par tot ait sengerie en la force de son braz, nequedent par plus poissant vertut, por sa natureil suaviteit et sa tranquilitét qui ne puet estre <milestone unit="folio" n="60va"/> desturbee, ateiret totes choses suef. Et li throne l'aiment por la benivolence de la maistre sapience, ki senz envie soi repart, et por l'unction ki en pardons aprent de totes choses. Et par tant l'aiment cherubin ke ilh est Deus, ki Sires est des sciences, et ke ilh, ki seit ce ke chascuns at mestier a son salut, donet a ceaz ki l'en proient ses dones, solunc ce ke ilh seit ke chascuns en at mestier. Et seraphin l'aiment par tant ke ilh est caritez et ke ilh ne heit riens de tot ce ke ilh at fait, et ke ilh vuelt ke tot li home soient salf et ke ilh vengent a la conisance de veriteit.</p>
<p>Giers, tuit cist l'aiment en tant com ilh en prendent. Mais les jovenceles, par tant ke eles sevent moins et moins entendent, et ne suffient mie de tot a si haltes choses, eles sunt petites en Crist, si les doit om norrir de lait et de oile. Giers, lur est mestiers ke eles prendent fors des mameles de l'espouse ce dont eles aiment. Li espouse <pb n="108"/> at oile espandut a l'odor de cui celes <milestone unit="folio" n="60vb"/> s'envoilhent por essaier et por sentir com suéz li Sires est. Et cant l'espouse sent ke eles ardent en amor, si soi turne a l'espous si dist: <q rend="ital"> Oiles espanduz est tes nons. Par tant t'amerent les jovenceles trop. </q> Coment trop? Mult, et vehement, et ardanment. U maement por lo contraire vos tochet la spirituel parole, vos ki novelement estes venut, si blamet cele vostre moins discrete vehemence mais distemprance ki trop est obstinee, de cui a rapresser nos sumes sovent enforciét. Ne volez mie ke assez vos soit la commune vie, ne la jeüne de la regle, ne sollempnes voilhes, ne la discipline ki mise vos est, ne la mesure ke nos vos sofrons es vestimenz et es viandes. Les privees choses tenez a meilhoures ke les communes. Vos ki une foiz nos avez comandee la cure de vos, por coi vos entremettez vos lo parés de vos? Car vostre propre volenteit, dont vos tantes foiz, al tesmoin de voz consciences, avez Deu coreciét, avez vos or lo parés <milestone unit="folio" n="61ra"/> a maistre, ne mie moi. Cele vos aprent ke vos n'espargié mie a vostre nature, ke vos ne vos assentez mie a raison, ke vos ne faite mie solonc le conselh u l'exemple des anciens, et ke ne soiez mie obediens a nos. Ne savez vos dunkes ke mieldre est obedience ke sacrefisces? N'avez vos donkes lieut en vostre regle ke tot ce ke l'om fait senz conselz, u lo consens del spirituel pere, est atornét a vaine glore, ne mie a louier? Ne leustes vos en l'Evangele ke li enfés Jhesus donat forme d'obedience a sains enfanz? Car, cant ilh fut remeis en Jerusalem, et owist dit: <q rend="ital">En cez choses qui mon Pere sunt moi covient a estre, cant sa mere et Joseph nel volrent soffrir, ne despitat mie a siere li Maistres les disciples, Deus les homes, li Fiz et la Sapience Deu lo fevre et la feme.</q> Et ke en dist encor li Sainte Hystore? <q rend="ital"> Ilh astoit, fait ele, sogeaz a eaz </q> . Com longement serez vos sage en voz oez? Deus soi commandet et soi met az mortéz, et vos alez encor en voz voies? <milestone unit="folio" n="61rb"/> Vos aviez recieut bon espir, mais vos l'usez malvaisement. Ge dote ke vos ne recivez un altre por cestui, et ke vos ne defalez en char, ki avez comenciét en espir. Ne savez vos ke li angele del diable soi tranfigure en angele de lumiere? Deus est savoirs, se <pb n="109"/> vuelt ke om l'aimet ne mie solement dulcement mais mimes sagement. De ce dist li Aposteles: <q rend="ital"> Rainables soit vos services. </q> Et se ce nom, tres legeirement escernist ton desier li espirs d'error, se tu n'as cure de science. Et li voisous anemis n'at nule atemprement plus esploitable por oster l'amor del cuer com se ilh puet faire ke l'om ne voist mie voisousement et rainablement en lei. Par tant vos pense je a doner mes manieres, ki mestier ont a gardeir a ceaz ki Deu aiment. Mais, par tant ke ciz sermons desiret sa fin, demain les vos volrai esploier, se Deus moi donet vie et moi gardet teil volenteit de dire com nos avons or. Car dont repairons nos plus <milestone unit="folio" n="61va"/> haitiét, si com droiz est, al sermon d'amor, cant nostre sens seront recreét par nocturnel repous et, ke miéz valt, cant l'orisons en serat devant envoie, par l'otroiement de nostre Sanior Jhesu Crist, a cui est honor et glore sen fin. Amen.</p>
</div>
<div type="sermon">
<head>Sermon XX</head>
<p>Par ke nos sermons ait comencement az paroles del Maistre, <quote rend="ital"> escomeniez soit ki n'aimet lo Sanior Jhesum. </quote> Mult fait a amer a moi cilh, par cui ge sui, ge vi, ge sai. Se ge en sui non greit sachanz, n'en sui mie digne. Cilh vraiement est dignes de mort, et si est mors, ki refuse a toi vivre, Sire Jhesu, et ki ne sert a toi, ilh forsenet et, ke vuelt estre se par toi nom, por nient est et nienz est. A la fin, quéz chose est li hom se par ce nom ke tu toi as fait conisable a lui? Por toi mimes fesis tu, Deus, totes choses, et ki vuelt estre a soi et nient a toi, ilh comence nient a estre entre totes choses. Crien Deu et si garde ses comanz, ce est toz li hom. Giers, se ce est toz li hom, sen ce est nienz li hom. Tu, petiz Deus, se tu denges <milestone unit="folio" n="61vb"/> ke je soie, moi encline a toi. Mais, de ma chaitive vie rezoi, ce toi prie, lo remanant de mes ans, et por ceaz ke ju ai vivans perduz, par tant ke je perduement viscai, ne despite mie, Deus, lo cuer contruiblét et humiliét. Mei jor s'en fuirent si com umbres et trespassarent sen fruit. N'est mie possable chose ke je les rapele. Ilh toi plaise ke je les toi ramembre en amertunde de mi anrme. Est devant toi toz mes desiers et li propos de mon cuer. Et de la sapience, <pb n="110"/> se ilh astoit alcune en moi, je la garderoi a toi. Mais, Deus, tu seis mon nonsavoir. Se ce, par aventure, est savoirs ke je lo conois, et ce mimes, vraiement, est de ton don. Acrés le moi, Sire, ke ne soie mie non greit sachanz de ton petit don mais songous de celui ki moi falt. Giers, por cez choses toi aime je tan com je puis.</p>
<p>Mais une chose i at ki plus moi muet, et plus moi destrent, et plus m'esprent. Desor totes choses moi fait ke je toi aime, bon Jhesu, li bevrages ke tu buis, li ovre <milestone unit="folio" n="62ra"/> de nostre rachatement. Ce trait a toi legierement del tot nostre amor. Ce est cele chose ki nostre devotion atrait plus suef, et requiert plus droiturirement, et estrent plus estroitement, et entalente plus vehement. Vraiement, mult i travailhet li Salveres, et en tote sa forge del munde ne receut li faitres tant d'anui. Car de cele dist ilh <quote rend="ital"> si furent totes choses faites; ilh comandat, si furent crees, </quote> mais ci soffrit ilh et en ses dis contredisors, et en ses faiz aguaiteors, et es tormens degabeors, et en la mort reproveors. Ellevos coment ilh nos amat! Or i ajostez ke ilh ne rendit mie ceste amor, ains lo donat. Car ki li donat promiers, om li renderat? Mais si com li sains Ewangeles dist: <q rend="ital"> Nient ke nos lui oüssiens ameit, mais ilh promiers nos amat. </q> A la fin, ilh nos amat cant nos n'astiens mie. Mais ilh i ajostat ke ilh nos amat cant nos i astiens, solunc lo tesmoing saint Paule, ki dist: <q rend="ital"> Cant nos astiens encor anemis, si fumes nos racordeit a Deu parmi la mort de son <milestone unit="folio" n="62rb"/> Filh. </q> Et se ce nom, se ilh n'auist amez les anemis, nes auist or mie a amis, si com encor ne fuissent cilh cui si amaist, se ilh nes auist amez anzois ke ilh fuissent.</p>
<p>Ilh amat dulcement, sagement, et fortement. Dulce chose apele ju ce ke ilh vestit la char, sage ce ke ilh eskivat lo pechiét, forte ke ilh soffrit la mort. Car ceaz, vraiement, ke ilh visitat en char, n'amat ilh mie charnelment mais en savoir de l'Espir. Car Christus li Sires est espir devant nostre face, ki nos aimet d'amor de Deu, nient d'ome, et, certes, de plus saine ke li promiers Adam ne fesist sa Evain. Giers, ceaz ke ilh quist en char amat ilh en espir et rachatat ilh en vertut. Certes, veoir l'ome ki faitres est de toz homes est chose qui plene est de <pb n="111"/> tote dulceor et de suaviteit. Mais cant ilh departit sagement la nature de la culpe, se soffrit de part la nature patienment la mort. En ce ke ilh prist char, descendit ilh a moi. En ce ke ilh eschivat la culpe, moi conseilhat ilh. En ce ke ilh <milestone unit="folio" n="62va"/> soffrit la mort, fist ilh assez al Pere. Duz amis, sages conseilhieres, fors aidieres. A cestui moi coman ge segurs ki moi vuelt salveir, et ki lo sacet et ki lo puist. Chacerat ilh dunkes fors, cant ilh venrat a lui, celui cui ilh quist za et apelat par sa grasce? Mais, certes, ne force ne boise ne dote ge ki moi puist oster de sa main, car ilh venquit la mort, ki totes choses venket, et lo serpent sorduior de totes choses eschernit par plus saint engien, plus sages del serpent et plus fors de la mort. Vraiement, ilh prist la veriteit de la char, mais la semblance del pechiét nient, et en cele char donat ilh grant confort az floibes, et en lei repunst ilh sagement lo lacz de decivance al diable. Et por ke ilh nos racordast al Pere, mist ilh desoz fortement la mort, espandanz lo preis de nostre rachatement. Giers, cele maiestez ne moi requisist mie en la chartre, se ele ne moi amast mult dulcement. Mais a l'amor joinst <milestone unit="folio" n="62vb"/> ilh lo savoir, dont ilh deceuist lo tyrant, et s'i joinst la pacience, dont ilh apaisentast Deu lo Pere, ki coreciét eret. Ce sunt les manieres ke ge vos avoi promis, mais ge les ai devant dites en Crist, par ce ke vos miéz les prisiez.</p>
<p>Apren, crestiens, a Crist, coment tu aprendes Christum a amer dulcement, amer sagement, amer fortement. Dulcement, ke nos ne soiens atrait; sagement, ke nos ne soiens deciut; fortement, ke nos ne soiens apresseit et ensi destorbeit de l'amor de nostre Sanior. Por ke tu ne soies devoiez par la glore u les delez del munde, si toi soit Christus, ki sapience est, plus dulz ke cez choses. Ke li espirs de menzonge et d'error ne toi sorduiet, si toi luiset la veritez Christus. Ke tu ne soies anuiez d'aversiteit, si toi conforte la vertuz de Deu, Christus. Ton desier enflammet caritez et enflammet science et ferme constance. Soit chalz, soit voisous, soit telz ke ilh ne puist estre vencuz. N'ait mie de perece, ne failhet mie a discretion, ne soit mie cremetous. Et voies <milestone unit="folio" n="63ra"/> se cez trois choses, por aventure, ne toi furent donees en la <pb n="112"/> loi, cant Deu dist: <q rend="ital"> Tu aimeras ton Sanior de tot ton cuer, et de tote t'anrme, et de tote ta vertut. </q> Moi semblet, se altres plus covenables sens ne moi vient devant en ceste treble distinction, ke li amors del cuer partient al desier de talent, et ke om puet reporter l'amor de l'anrme a la voisdie u al jugement de raison, et l'amor de vertut a la constance u a la vigor del corage. Giers, aime lo Sanior ton Deu del tot et de plain desier del cuer; aime lo de tote la songe et la voisdie de raison; aime lo de tote la vertut, si ke tu ne dotes neas a morir por s'amor, car, si com dist la scriture aprés: <quote rend="ital"> Li amors est forte com la mors. </quote> Soit sués a ton talen li Sires Jhesus, encontre les envoisures de ceste vie, ki malement sunt dulces et si venkent li une dulceors l'autre, si com li uns claus l'atre bute fors. Soit alsi a ton entendement lumiere devant alanz et duieres a la raison, ne mie solement por eskiver les decivemenz des herites et <milestone unit="folio" n="63rb"/> por garder la veriteit de la foit encontre lur engins, mais ke tu soies voisous d'eskiver lo trop grant maldiscrete vehemence en ta conversation. Soit alsi fors et estable tue amors, si que ele ne doinst liu az paürs ne ne soit vencue par travalz. Giers, amons desiranment, voisousement, et fortement, si sachons ke li amors del cuer, ke nos apelons affectuous, est vraiement dulz, mais senz celui de l'anrme puet estre deceuz, et celui de l'anrme rainable, mais frailhe sen celui de vertut. Et voies enaovers exemples ke ensi est com nos disons. Cant li disciple astoient dolent del remontement de lur maistre, ke ilh lur avoit dit, se lur dist ilh: <q rend="ital"> Se vos moi aimiez, vos seriez liét, voirement, de ce ke ge m'en vois a mon Pere. </q> Giers quoi? Ne l'amoient ilh mie? Il l'amoient en une maniere, et si ne l'amoient mie. Ilh l'amoient dulcement, mais pou sagement; ilh l'amoient charnelment, mais ne mie rainablement; a la fin, ilh l'amoient <milestone unit="folio" n="63va"/> de tot lur cuer, mais ne mie de tote lur anrme. Lur amors n'avoit mie conseilh, mais desier. Mais cant ilh rapressat, si com ilh vos ramenbret, saint Piere, ki tenrement l'amoit, ki li voloit contrester cant ilh parloit a lui de sa mort, ki a venir eret, ke fist ilh altre chose se ce nom ke ilh li blamat son nonsavoir? Et ke est a dire: <q rend="ital"> Tu ne seis mie cez choses ki a Deu atinent, </q> se ce nom: <q rend="ital">Tu n'aimes <pb n="113"/> mie sagement, ainz seuz l'umain desier encontre la divine aiüe?</q> Et ilh l'apelat aversier par ce ke ilh astoit aversares al salut, encor nel sauist ilh, ki defendoit lo Salveor a morir. Dunt ce avient ke ilh, chastïez, com ilh li redisoit la dolente parole, nel redotat mie a morir, ains li promist ke ilh morroit avoec lui. Mais ne l'aemplit mie, car ilh n'astoit encor venuz al tierc greit, en cui uns aimet de tote la vertut. Ilh astoit ensengiez de tote l'arme, mais encor eret floibes. Bien eret enstruiz, mais pau aidiez. N'astoit mie nonsachanz del mystere, mais poürous <milestone unit="folio" n="63vb"/> del martyre. Car cele amors ne fut mie si forte com la mors, cui la mors venquit, mais ele lo fut puis aprés, cant ilh, vestuz de la vertut de halt, si com Jhesus li avoit promis, comenchat par si grant vertut a amer ke ilh fermement respondit, cant om li defendit el concile ke ilh ne prechast lo saint nom: <q rend="ital"> Ilh covient, fist ilh, miéz a Deu obeïr ke az homes. </q> Donkes, a la fin, amat ilh de tote sa vertut cant, par l'amor ke ilh avoit, n'espargat mie a sa vie, car plus grant cariteit n'at nulz ke ce ke ilh mette sa vie por ses amis. Et se ilh donkes ne li mist, nequedent or a derrains li mist. Giers, amer Deu de tot son cuer, de tote s'anrme, de tote sa vertut, ce est ne estre fors meneit par blandisces, ne estre deciut par decivances, ne estre brisiét par torceneries.</p>
<p>Et si note ke li amors del cuer est en une maniere charnéz, por ce ke ele plus entalente humain cuer entuer la char de Crist et cez choses ke Christus en char prist et comandat. Cilh ki de ceste amor est raempliz at legierement <milestone unit="folio" n="64ra"/> compunction a totes les paroles de ceste maniere. Nule riens n'ot ilh plus volentiers, nule riens ne list ilh plus studiousement ne ne ramenbret plus sovent ne ne penset plus dulcement. De ce encraisset ilh les holocaustes des orisons, alsi com del sain del craas veal. Cant ilh oret, se li estat devant la sainte ymagene de Deu, u naisçant u laitant, u enseniant u morant, u relevant u montant, et quel onkes téz choses li venge devant, si covient ke ele li estrende lo corage en l'amor des vertuz, u desturbet les visces de la char, u chacet fors les envoisures et apaisentet les desiers. Ge aesme ke ce fut la precipuéz cause en Deu ke ilh volt ke om lo veïst en char et, home, <pb n="114"/> converser avoec les homes, ke ilh totes les affections des charnéz homes, ki ne sevent amer se charnelment nom, trassist promiers a la saintime amor de sa char, et ensi, de greit en greit, les parmenast de ci ke a la spirituel amor. N'astoient donkes encor en cest <milestone unit="folio" n="64rb"/> greit cilh ki disoient: <q rend="ital"> Sire, nos avons tot relenquit si toi avons seut? </q> Certe, solement por l'amor de la corporel presence avoient ilh tot relenquit, si ke ilh ne pooient soffrir enguelment ke ilh oïssent la parole de la saintime passion, u de la mort ki eret a venir, et aprés ne porent se a grant plor nom rechoivre la glore de son remontement. Car ce meïsme est ce ke ilh lur disoit: <q rend="ital"> Par tant ke ge vos ai ce dit, si emplirat tristece vostre cuer. </q> Giers, endementres les avoit ilh ellevez ensus de l'amor de la char, en la sole grasce de sa present char, mais puis aprés lur mostroit un plus halt greit d'amor cant ilh disoit: <q rend="ital"> Li espirs est ki vivifiet, et la chars ne m'aide riens. </q> Ge cui cest greit avoit monteit cilh ki disoit: <q rend="ital"> Se nos coneümes Christum solunc la char, or nel conissones mie. </q> Et, puescelestre, li prophetes estisoit en cest mimes greit com ilh disoit: <q rend="ital"> Christus li Sires est espirs devant nostre face. </q> Car ce ke ilh dist aprés: <q rend="ital"> Desoz sa umbre viverons nos entre les homes, </q> moi semblet ke <milestone unit="folio" n="64va"/> ilh i mist en la persone des comenzans, ke cilh ki soi sentent floibes por porter l'ardor del soloilh soi repoisent seveaz nom en sien umbre, et que cilh ki encor ne puent parcivoir cez choses ki sunt de l'Espir Deu soient nurrit de la dulceor de sa char. Ge cui ke la chars de Crist soit umbres de cui Marie fut aümbree, ke par cel umbre li fut atempree la chalors et la splendors de l'Espir. Giers, endementres soi confortent en la devotion de la char cilh ki encor n'ont lo vivifiant Espir en cele maniere ke cilh l'ont ki dient: <q rend="ital"> Christus li Sires est Espirs devant nostre face, </q> et lo parés: <q rend="ital"> Se nos conuimes Christum solunc la char, or nel conissons nos mie. </q> Car neaz en cele maniere ne l'aimet om sens lo Saint Espir. Ellevos ke l'om aimet Christum en char; ja soit ce ke ce ne soit mie en cele planteit, nequedent ce est la mesure de le devotion ke celes suavitez porprendent a soi tot lo cuer ensus de tote l'amor de la char et de tot charnel desier, et ce est amer de tot lo cuer. Et se ce nom, <milestone unit="folio" n="64vb"/> se ge alcun parage u <pb n="115"/> alcun deleit de ma char aime plus ke la char de mon Sanior, dont ilh moi avenget ke je moins aemplisse cez choses ke ilh, cant ilh manoit en char, ensengat par paroles u par exemples, n'est ce donkes aoverte chose ke ge ne l'aime mie de tot mon cuer, cant je l'ai departit et une partie en returnet a sa char et l'atre a la moie propre? A la fin, ilh dist: <q rend="ital"> Ki aime pere u mere plus ke moi, n'est mie de moi dignes. Et ki aimet filh u filhe plus ke moi, n'est mie dignes de moi. </q> Giers, par ce ke je briement die, ce est amer de tot lo cuer nule chose devant metre a l'amor de la sainte char ki nos blandisse u de nostre char u de l'altrui. Et en ce compren ge la glore del munde, car ce est de la char, et cilh ki en lei soi delitent, n'est mie dote ke ilh ne soient charnel.</p>
<p>Et ja soit ce ke ceste devotions ke l'om at en la char de Crist soit done, et grant done del Saint Espir, nequedent si apele je ceste amor charnel, en esgar de celui a cui li Filh <milestone unit="folio" n="65ra"/> Deu ne savoret mie tant char com sapience, com justice, com veriteit, com sainteet, com pieteit, com vertut, u cum un altre teil chose, se nule est de ceste maniere. Et totes cez choses est Christus, cui Deus fist a nos sapience, et justice, et sainteefiement et rachatement. Semblet toi, donkes, ke cist doi soient d'une affection, cilh ki compassion at de ce ke Christus soffrit mort et pie compunction, et de legier soi muet a la ramenbrance de cez choses ke ilh soffrit, et par la suaviteit de ceste devotion est confortez a totes salubres, et honestes, et pies choses, et, lo parés, celui ki toz jors est enspris de l'ardor de justice, ki par tot vuelt veriteit, ki est eschaufez par estude de sapience, cui la sainteez est amie, et la discipline de vie et de constumes, cui constumes ont honte de prisaudie, sunt ensus de detraction, ne sevent envie, blament orgueilh et ne fuient mie tant solement tote humaine glore anz en <milestone unit="folio" n="65rb"/> sunt anoiét et si la despitent, et, a la fin, alsi com naturelment degettent toz malz et toz biens enbracent? N'est ce ferme chose, se tu regardes les desiers de l'un et de l'altre, ke cilh promiers, en l'esgard de cestui, aimet alsi com charnelment? Nequedent, ceste charnéz amors est bone par cui est fors esclous li mundes et despitiez et <pb n="116"/> vencuz. Mais dont esploitet l'om en lui cant ilh devient rainables, et dont devient parfiz com ilh devient spirituéz. Et dont est rainables cant l'om tient si fermement la raison de la foit ke l'om ne soi depart unkes, en ce ke ilh covient a sentir de Crist, ensus de la purteit de l'ecclesiaste sens, ne par semblance de la veriteit ne par nul engin u de diable u de herite, et, lo parés, ke l'om gard en sa conversation cele voisdie ke l'om ne trespasset mie la bone de discretion par alcune supersticion u legierteit, u par alcune vehemence, alsi com de plus fervent espir. Et ce est amer, si com nos avons la desor dit, de tote <milestone unit="folio" n="65va"/> l'arme. Mais se la vigor de l'Espir i vient si granz, ke l'om ne gerpisset onkes la justice por paür de travalz, ne de tormenz, ne de mort, dont aimet l'om de tote la vertut, si est ceste amors spirituelz. Et ge cui ke ciz nons covient specialment a ceste amor por la prerogative de la plaintét. Et ce soit assez par ce ke l'espouse dist: <q rend="ital"> Par ce toi amerent les jovenceles trop. </q> En ce ke aprés vient nos denget aovrir les tresors de sa mercit cilh ki garde en est, Jhesus Christus nostre Sires, ki vit et regnet avoec lo Pere en l'uniteit del Saint Espir, Deus sen fin. Amen.</p>
</div>
<div type="sermon">
<head>Sermon XXI</head>
<p> <quote rend="ital"> Trai moi aprés toi, nos currons en l'odor de tes ongemenz. </quote> Quoi? At donkes li espouse mestier de traire, et aprés l'espous, alsi com ele lo sivet enviz, et ne mie volentiers? Mais tuit cilh ki sunt trait ne sunt mie enviz trait. Car ilh n'anoie mie lo malaide u le floible, ki par soi ne puet aler, ce ke om lo trait al bainh u al dineir, ja soit ce ke lo culpable anoiet ce <milestone unit="folio" n="65vb"/> ke l'om lo trait a jugement u a paine. A la fin, cele vuelt ke om la traiet ki proiet ce. Et ele ne le proieroit mie se ele pooit, si com ele valdroit, siere par lei son amis. Et por coi ne puet ele? Dirons nos ke l'espouse est malaide? Se alcune de ses jovenceles soi desist estre malaide et proiaist ke l'om la traisist, ne nos en merveilheriens mie. Mais cui ne semble dure chose ke l'espouse, alsi com malaide u floibe, at mestier de traire, de cui ilh sembloit ke ele, si com forte et parfite, fuist suffianz por les atraire? De cui avons nos <pb n="117"/> fiance ke ele soit forte u saine, se nos jugeons ke om doit celei clameir malaide u floibe qui, u par sa singuler perfection u par sa excellent vertut, est apelee espouse nostre Sanior? U ce dist ele, puescelestre, a son amis, cant ele lo vit monter et ele lo voloit sivere et estre prise avoec lui en sa glore? Ja soit ce ke necessare chose soit ke li anrme de queil ke unkes plaist perfection, tant longement ke ele gemist desoz lo cors de ceste <milestone unit="folio" n="66ra"/> mort et est enclose et retenue en la chartre de cest felon siecle, et est jointe az necessitez et crucïe des felonies, soi ellievet plus lentement et plus perezoisement a esgardeir les haltes choses et ne puet mie delivrement sievre l'espous tot la u ilh s'en vat. De ce vient cele plorivouse voiz des gemissanz: <q rend="ital"> Ge, chaitis hom, ki moi deliverat del cors de ceste mort? </q> De ce vient cele lur supple proiere: <quote rend="ital"> Delivre, Sire, m'anrme de la chartre. </quote> Par tant diet mimes li espouse, diet en gemant: <q rend="ital"> Trai moi aprés toi, car li cors ki est corrumpuz apoiset l'anrme et li terriens manaiges apresset lo sens ki pluisors choses penset. </q> U, puescelestre, ele dist ce par ke ele covoite estre desloie et estre avoec Crist, maement cant ele voit celes, par cui necessare chose li semblevet demorer en la char, bien esploitier et amer l'espous, et ester en la segurtét de caritét. Vraiement, ce promist ele cant ele dist: <q rend="ital"> Par ce toi amerent les jovenceles trop. </q> Giers, alsi com ele diet or: <q rend="ital">Ellevos, les jovenceles <milestone unit="folio" n="66rb"/> toi aiment et, amant, sunt fermement jointes a toi, n'ont ja besoing de moi, n'i at nule cause par ke je demore desormais en ceste vie, par ce si moi trai ja aprés toi.</q></p>
<p>Ce en senteroi ge se ele ouist dit: <q rend="ital">Trai moi a toi,</q> mais or, cant ele dist: <q rend="ital"> Trai moi aprés toi, </q> si moi semblet ke ele proiet ke ele puist sivre les traces de sa conversation, ke ele puist ensivre sa vertut, et tenir la regle de vie, et penre la discipline de ses constumes. Car en cez choses at ele grant mestier d'aiüe, par ke ele puist denoier soi mimes, et penre sa croiz, et ensivre Christum. Ci at mestier l'espouse ke l'om la traiet, et ne mie altres, vraiement, ke li espous, ki dist: <q rend="ital"> Sen moi ne poez vos riens faire. </q> Ge sai, fait ele, ke ge ne puis mie venir a toi se ge ne vois aprés toi, et ce ne puis ge se ge ne sui aidie. Par tant te proie ge <pb n="118"/> ke tu moi traies aprés toi. Bieneurois cilh cui aiüe est de par toi, ilh at ateiriét les montemenz en son cuer en la val de larmes si parvenrat can ke soit az montanges de joies. <milestone unit="folio" n="66va"/> Com pau est de ceaz ki vuelhent aler aprés toi, com, nequedent, ne soit nuz ki ne vuelhet parvenir a toi, car tuit sevent ke delitement sunt en ta dextre jus ke en la fin. Et par tant toi vuelent ilh avoir, mais ne mie ensivre. Ilh vuelent regner avoec toi, mais ne mie soffrir passion avoec toi. De cez astoit cilh ki disoit: <q rend="ital"> De la mort des justes muiret mi anrme, et mes finailhes soient semblanz a lurs. </q> Ilh desirevet les fins des justes, mais ne mie ensievre les comencemenz. Li charnel desirent la mort des spirituéz, de cui vie, nequedent, ilh ont paür. Ilh sevent ke la morz des sainz est preciouse, car com ilh arat donét songe a ses amis, ellevos li heritaiges del Sanior, et ke bieneurous sunt li mort ki el Sanior muerent. D'altre part, solunc la sentence del prophete: <quote rend="ital"> La mors del pecheor est pesme. </quote> Ilh ne vuelent mie querre ce, nequedent, ke il voelent trover; ilh covoitent aconsievre et ne mie sievre. Ensi ne faisoient mie cilh a cui ilh disoit: <q rend="ital"> Vos estes cilh <milestone unit="folio" n="66vb"/> ki parmaniz avoec moi en mes temptations. </q> Bieneurous cilh ki digne sunt d'avoir ton tesmoing, bon Jhesu. Ilh, vraiement, aloient aprés toi, et par piez et par desiers. Tu les fesis conissables les voies de vie, tu les apelas aprés toi, ki es voie et vie, et si lur desis: <q rend="ital"> Venez aprés moi, ge vos ferai pescheors d'omes. </q> Lo parés: <q rend="ital"> Ki moi sert, moi sivet; et la u ge sui, la soit mes serjanz. </q> Giers disoient liét: <q rend="ital"> Eh vos, nos avons tot relenquit si t'avons siut. </q> Ensi avomes, deguerpies totes choses, desirét aler aprés toi, et toz jors aherdre a tes traces, et toi sivre tot la u tu vas, car ele seit ke tes voies sunt beles et tuit toi sentier paisieuble, et ke cilh ki toi sieut ne vat mie en tenebres. Ele proiet ke ele soit traite, car ta justice est si com li mont Deu, et ele n'i puet mie monter par ses forces. Ele proiet ke ele i soit traite, car nulz ne vient a toi se tes Peres ne l'i trait. Et ceaz ke li Peres trait, trais tu alsi, car les ovres ke li Peres fait fait li <milestone unit="folio" n="67ra"/> Filz alsi. Mais ele proiet plus priveement ke li Fiz la traiet, si com ses propres espous, ke li Peres envoiat encontre lui duior et commandeor, ki li alaist devant en la voie des constumes <pb n="119"/> et apparelhast la voie des vertuz, et ki l'enseniaist si com soi mimes et apresist la voie de savoir, et donaist la loi de vie et de discipline, par ke ele a droit convoitast sa bealteit.</p>
<p> <quote rend="ital"> Trai moi aprés toi, nos cuerrons el odor de tes ungemenz. </quote> Par tant ai ge mestier de traire car li fous de t'amor est un pau refroidiez en noz, et por ceste froidor ne poons mie cuerre si com ier et avant hier. Mais nos cuerrons aprés, cant tu avras rendut la leece de ton salut, com miedre atemprance de grasce serat repairie, cant li soléz de justice serat repairiez et la nue de temptation, ki or lo cuevret a hore, serat trespassee, et cant al venceal de plus suee hore comenceront, si com ilh suelent, l'ongement a remetre et les espezes a decuerre et a doner lur odor. Dont curromes en icele odor. <milestone unit="folio" n="67rb"/> Quant li ongement donront lor odor, dont currons nos, car dont s'en irat la perece ki or est et repairrat la devotions, et dont ne serat mestiers ke nulz nos traiet, car li odors nos arat si esvoilhiét ke nos currons de greit. Mais or endementres <quote rend="ital"> moi trai aprés toi. </quote> Ne vois tu, donkes, celui ki en Espir vat, ke ilh onkes ne parmaint en un estage et ke ilh ne puet mie toz jors esploitier par une mimes legierteit, et ke ens el home n'est mie sa voie mais si com li atempreres Espirs li ateiret solunc ce ke ilh vuelt, or plus perechoisement et or plus haitiement, et or oblier cez choses ki arrier sunt et extendre a celes ki devant sunt. Ge cui, se vos i pensez, ke ce mimes ke je di par defors vos aprent vostre esprovance par dedenz.</p>
<p>Giers, cant tu toi sens perechois, u tedde, u anoious, ne toi defie mie por ce et ne cesse mie del spirituel estude, mais requier la main de l'aidant et si proie, par l'exemple de l'espouse, ke ilh toi traiet, ke, cant tu lo parés seras plus apparelhiez parmi la graze <milestone unit="folio" n="67va"/> ki toi renvoilherat, curres plus haitiez et si dies: <q rend="ital"> En la voie de tes comanz coru ge, cant tu enlaisas mon cuer. </q> Et ensi toi delite en la grasce, tant com ele est presens, ke tu n'aesme mie ke tu posseces lo don de Deu par heritable droiture, ke tu en soies si segurs ke tu nel puisses perdre, ke tu, par aventure, cant ilh retrairat la main et sortrairat lo don, ne chaies par corage et devenges plus dolenz ke mestiers ne <pb n="120"/> toi soit. A la fin, ne di mie: <q rend="ital"> En ta habundance ne serai mais meüz, </q> ke tu ne soies constrainz dire en gemant ce ke aprés vient: <q rend="ital"> Tu as tornee ta face ensus de moi, si sui devenuz destorbez. </q> Ainz penras garde, se tu es saiges, solunc lo conseilh del Sage, ke <quote rend="ital"> tu el jor des malz n'oblie mie les biens, et el jor des biens n'oblie mie les malz. </quote> </p>
<p>Giers, el jor de vertut ne soies mie segurs anz crie a Deu avoec lo prophete et si di: <q rend="ital"> Cant ma vertuz defalrat, ne moi deguerpis mie. </q> Et lo parés el tens de temptation toi conforte et si di avoec l'espouse: <milestone unit="folio" n="67vb"/> <q rend="ital"> Trai moi aprés toi, nos currons en l'odor de tes ungemenz. </q> Ensi, ne la sperance toi lairat el mal tens, ne la porveance toi falrat el bien, et si seras tenans une ymagene de parmanableteit encontre les averses choses et les prospres des changiables tens cant tu tenras ceste nient corrumpable et nient ahurtee equaliteit de stable corage, benissanz Deu en toz tens. Et par tant toi aquerras tu, es dotouses aventures et les cerz defailhemenz de cest muable siecle, alsi com une estage de parmanable immutabiliteit, cant tu toi comenceras a renoveler et reformer en cele anciene ensenge de la semblance del parmanable Deu, a cui n'est mie tresmuemenz ne aümbremenz de foies. Car ensi com ilh est, ensi seras tu en cest munde, ne cremetous es averses choses ne desloiez es prospres. En ce soi demostre la noble creature, ki faite est a l'ymagene de celui ki le fist, recovrer ja et repenre la digniteit de l'anciene honor, cant ele tient a desdein <milestone unit="folio" n="68ra"/> ke ele soi conformet a cest lovrejant siecle, ains vuelt miéz estre reformee, solunc la doctrine saint Paule, en la novelerie de son sens, en cele semblance en cui ele seit soi estre faite. Et par ce destrent en une mervelhouse maniere lo siecle, si com digne chose est, estre conformeit a soi, cant totes choses li comencent a ovreir en bien, si com celes ki avoient esteit despeties en lur propre et lur naturel forme.</p>
<p>Dont ge aesme ke cele parole ke li Filz Deu dist de lui, ke <quote rend="ital"> se ilh astoit essalciez de la terre, ke ilh trairoit totes choses a lui, </quote> puist estre commune a toz ses freres, a ceaz cui li Peres at devant seüz et predestinez estre semblanz a l'ymagene de son Filh, par ke ilh soit promiers neiz en pluisors freres. Giers, et ge, se ge sui <pb n="121"/> enssalciez de terre, trairai totes choses a moi mimes. Et ne prent mie a moi folement la vois de mon frere, cui semblance ge vest. Et si ensi est, ne quident mie li riche de cest <milestone unit="folio" n="68rb"/> sicle ke li frere de Crist possecent solement les celestes choses, par ke ilh li oient dire: <q rend="ital"> Bieneurous les povres par espir, car li regnes del ciel est lor. </q> N'aesment mie ke ilh possecent solement les celestes choses par tant ke ilh solement les oient en la promesse. Ilh possient alsi les terrienes choses, et, vraiement, alsi com nient aiant et totes choses posseant: si com mendiant et Deu posseant, certes de ce plus sanior ke moins covoitous. A la fin, toz li mundes de richeces est al feable home. Vraiement toz, car, et ses averses choses et ses prospres, totes choses li servent et li oevrent a bien.</p>
<p>Giers, li avers at fain des terrienes choses si com mendianz, et li feables les despite si com sires; cilh les mendiet posseant, et cilh les gardet despitant. Demande a cui ke plaist de ceaz ki per cuer ne puent estre saüleit, beient sor les temporéz guains, ke ilh sentent de ceaz ki lor choses vendent et donent az povres, se ilh font folie u savoir. Sen failhe ilh responderat: <milestone unit="folio" n="68va"/> <q rend="ital">Savoir.</q> Demande li aprés por coi il ne fait ce que il loet. <q rend="ital">Ge ne puis,</q> ferat ilh. Por coi? Sens failhe car sa dame Avarisce ne li soffret, car ilh n'est mie frans, et ne sunt mie sues les choses ke ilh semblet ke ilh possecet, mais ilh mimes n'est mie en sa posteit. Et se ce sunt vraiement tues, despan les en guains, et si change celestes choses por terrienes. Et se tu nel pues faire, saches ke tu n'es mie sires de ton avoir mais sers, et garde, ne mie posseres. A la fin, tu toi conformes a ta burse si com sers a sa dame, car alsi com cele at joie sen at ilh joie, et dolor se ele est dolente, alsi creis tu par corage cant ta burse creist, et decreis cant ele decreist, car tu es dolenz cant ele est voide, et delloiez en leece u enflez d'orguelh cant ele est plenne. Ce fait ilh. Mais nos, soiens sonjous de sievre la franchise de l'espouse et sa stabiliteit, ki si bien est estruite en totes choses et aprise par cuer en savoir ke ele seit estre riche et besonge soffrir. Cant ele proie <milestone unit="folio" n="68vb"/> ke ele soit traite, si demostret ele ke alcune chose li falt, ne mie d'avoir mais de vertut. Lo parés, cant ele soi confortet de <pb n="122"/> l'esperance de la grasce, ki doit repairier, si proevet ele ke ele at defailhance, ne mie defiance. Giers dist: <q rend="ital"> Trai moi aprés toi, nos currons en l'odor de tes ungemenz. </q> Et quelz merveilhe se cele at mestier de traire, ki s'en vat aprés lo gygant et penre vuelt celui ki salt es montanges et trespasset les tertres. <q rend="ital"> Isnelement, fait David, cuert sa parole. </q> Ele ne puet mie enguelement cuerre a lui, ele ne puet mie tencier a lui par enguele isneliteit, si soi enlece si com li jaianz par cuerre la voie. Ele nel puet mie par ses forces, et par tant roevet ele ke ele soit traite. <q rend="ital">Lassee, fait ele, sui ge, defailh; ne moi deguerpis mie, mais trai moi aprés toi, ke ge ne comence mie a vaier aprés altres amanz, ke ge ne cuerre alsi com en dotance. Trai moi aprés toi, car miéz m'est ke tu moi traies, ce est ke tu moi faces alcune force, u <milestone unit="folio" n="69ra"/> espaürissant par manaces, u travelhant par flaeaz, ke ce ke tu moi esparges si moi lasses malement segure en ma perece. Trai moi, ki sieu en une maniere enviz, si moi faces volentrie. Trai moi, perechoise, si moi rendes corant. Li tens serat ke ge n'arai mestier de traoir, car nos currons volentriement et haitiement. Ge ne currai mie soule: ja soit ce que je aie proiét ke je soule soie traite, les jovenceles curront avoec moi. Nos currons enguelement, nos currons ensemble, ge esvoilhie par l'odor de tes ungemenz et celes par mon exemple et par mon enhortement, et par tant currons nos totes en l'odor de tes ungemenz.</q> Li espouse at ceaz ki l'ensivent, alsi com ele ensevit Christum.</p>
<p>Mais ci naist une questions: par coi l'espouse ne proiat ke les jovenceles fuissent traites cant ele proiat, ansi ke ele ne desist mie: <q rend="ital">Trai moi,</q> mais: <q rend="ital">Trai nos?</q> Car coi? Mais ke ele n'en ait mestier, et celes non? Ohi! bele, ohi! bieneurouse, mostrez nos la raison de ceste distinction. <q rend="ital"> Trai moi <milestone unit="folio" n="69rb"/> aprés toi, </q> fait ele. Et por coi ne dis tu: <q rend="ital"> Trai nos? </q> As tu dont envie ke nos aiens cest bien? Non ja, car tu ne desisses mie manés aprés ke les jovenceles devoient cuerre avoec toi, se tu soule volsisses sievre l'espous. Et por coi desis tu singulerment: <q rend="ital"> Trai moi, </q> cant tu devois manés aprés dire plurelment: <q rend="ital"> Nos currons? </q> <q rend="ital">La cariteit, fait ele, lo voloit ensi.</q> Apren par ceste parole ke je avoi el spirituel travalh sperance de doble aïe, de <pb n="123"/> chastiement et de confort. Li une travalhe par defors, li altre visitet par dedenz. Cele rapresset l'envoisure, ceste radrece la defiance. Cele fait humiliteit, ceste confortet la floibeteit. Cele fait les voisous, et ceste les devoz. Cele ensenge la cremor Deu, et ceste atempre la cremor par saintime joie, si com escrit est: <quote rend="ital"> Soit liez mes cuers por ke ilh criemet ton nom. </quote> Et lo parés: <q rend="ital"> Servez al Sanior en cremor, et se vos esleciez a lui en paür.</q> </p>
<p>Dont sumes nos trait cant nos sumes travelhiét par temptations et par tribulations, et dont <milestone unit="folio" n="69va"/> corons nos cant nos, visitét par deventriens confors, respirons, nos alsi, com en suei olanz ungemenz. Giers, ce ke dure et austere chose semblet reten ge a moi si com forte et saine, et si com parfite, et si di singulerment: <q rend="ital"> Trai moi. </q> Ce ke suee chose et dulce est, ce toi repar ge si com a floibe si di: <q rend="ital"> Nos currons. </q> Ge sai ke les jovenceles sunt deliciouses et tenres, et moins covenables par soffrir les temptations, et par tant vueilh ge ke eles current avoec moi, ne mie ke eles soient traites avoec moi. Ge les vueilh avoir companges de confort, ne mie de travailh. Por coi? Car eles sunt floibes, si dote ke eles ne defailhent, ke eles ne soient vencues. <q rend="ital">Moi, fait ele, Sire espous, chastie, moi travalhe, moi tempte, moi trai aprés toi, car ge sui aparelhie es flaeaz et poissanz por sostenir. Et en aprés currons ensemble. Ge soule serai traite, mais nos currons ensemble. Nos currons, nos currons, mais en l'odor de tes ungemenz, ne mie en la fiance de noz merites. Et <milestone unit="folio" n="69vb"/> nos n'avons mie fiance ke nos possiens curre por la grandece de nos forces, mais por la multitudine de tes merciz. Car se nos corumes alcune foiz et fumes volentries, ce ne fut de celui ki voloit u ki coroit mais de Deu ki mercit avoit. Repairet la merciz, dont si corons. Tu vraiement, si cum jaianz et poissanz, cuers en ta vertut, mais nos ne corons mie se tei ongement ne donent odor. Tu, cui li Peres oinst de oile de leece plus com tes companions, cuers en cele mimes unction, mais nos ne currons s'en l'odor nom de cele unction. Tu en la planteit et nos en l'odor. Tens seroit ke ge paiasse ce dont ge moi ramembre ke ge lonz la desor promis des ongemenz de l'espous, se la longece del sermon nel defendoit. Par <pb n="124"/> tant, l'entrelairai ge or, car mimes la dignitez de la mateire ne soffret mie ke ele soit astrecie par pesant brieteit. Rovez lo Sanior de la unction, ke ilh denget les volentries paroles de ma boiche faire bien <milestone unit="folio" n="70ra"/> plaisanz por ensengier a voz desiers la ramembrance de la planteit de sa suaviteit, ki est en la glise de l'espous nostre Sanior Jhesu Crist, ki avoc lo Pere et lo Saint Espir vit et regnet Deus sen fin.</q> Amen.</p>
</div>
<div type="sermon">
<head>Sermon XXII</head>
<p>Se li ongement de la spouse sunt si loét et si precious com vos oïz, cant om les traitievet, quel sunt dont cilh de l'espous? Et, ja soit ce ke nos nes poons esploier si com ilh sunt, nequedent n'est mie dote ke lur vertuz n'en soit plus granz et lur grasce plus faisanz, si com de ceaz cui odors ne somunt mie por curre les jovenceles tant solement, mais mimes l'espouse. Car se vos i pernez garde, ele n'osat nule tele chose promettre des siens propres ungemenz. Et vraiement ele est lie ke ilh sunt tresbon, mais nequedent ne dist ke ele ouist corut u ele corust en eaz, si com ele promet en l'odor de ceaz. Et se ele sentoit cele unction estre en li espandue, de cui teneve odor ele, haitie, est si commute ke ele cuerret, merveilhe seroit se ele ne volevet. Mais <milestone unit="folio" n="70rb"/> alcuns moi dirat: <q rend="ital">Laisse les a loer, assez aparrat quel ilh soient com tu les comenceras a asigner.</q> Ne mie. Ce ne vos promet ge mie. Vraiement ge gehis ke ge ne sai se ce sunt ilh cui li corages m'enhortet a dire. Car ge aesme ke li espous at pluisors et diverses manieres d'espezes et d'ongemenz, et les unes estre en cui li espouse singulerment, si com plus prochiene et plus privee, soi delitet, les altres ki parvinent jus ke az jovenceles, les altres ki atendent jus ke az estranges et a ceaz ki lonz sunt, si ke nuz ne soit ki soi repunget encontre sa chalor. Mais, ja soit ce ke li Sires soit suéz a toz, maement, nequedent, a ses privez, et en tant com chascuns li aprochet plus privement par merite de vie et par purteit de pense, en tant aesme ge ke ilh sent l'odor de plus noveles espeizes et de plus sué unction. <pb n="125"/> Mais en cez choses ne prent li entendemenz si tan nom com li esprovance atoichet. Et ge ne penrai mie a moi folement la prerogative de l'espouse. Li espous seit <milestone unit="folio" n="70va"/> bien par queilz delisces de espir ilh nurrisse s'amie, par queiz odoremenz ilh l'assuaget, et par queilz espiremenz ilh raparelhet singulerment ses sens. Soit a lui sa propre fontaine, en cui nulz estranges n'ait parchon avoc lui, et de cui nuz indignes ne boivet. Vraiement c'est li jardins enclos et la fontaine saelee. De la soient les aigues derivees es rues, cele moi gehis je avoir a main. Nequedent, ne moi soit nulz grevalz et non greit sachanz se ge puise del comun et sen meisse. Car, par ke ge loe un petit mon mestier en ceste partie, n'est mie pau de lassement u de travailh chascon jor eissir fors et puisier mimes des aovers ruieseaz des Escritures, et d'eaz servir az necessitez de chascon, si ke chascuns de vos ait sen son travailh les spirituéz aigues a oés totes les oevres, a oés laver, a oés boivre, a oés mangiers cuire. Vraiement, la divine parole est aigue de saintime sapience, et ne mie tant solement abevranz mais mimes lavanz, si com dist nostre Sires: <milestone unit="folio" n="70vb"/> <q rend="ital"> Et vos estes neit, fait ilh, por la parole ke ge vos ai dite. </q> Mais mimes les cruz pensers de la char cuist la divine parole, cant li fous del Saint Espir i vient et turnet en spirituel sens et en mangiers de pense, si com tu dies: <q rend="ital"> Mes cuers s'enchaufat dedenz moi et en mon porpens arderat li fous. </q> </p>
<p>Ceaz ki par plus pure pense puent entendre plus haltes choses ke nos ne disons, ne lur defen mie anz en sui liez, mais ke ilh moi soffrent servir az plus simples. Ki moi donrat ke ilh tuit prophetizent? Car ne fuist mestiers ke ge moi ensongiasse en tez choses! Car fuist sor altrui ceste songe, u certes, ke ge miéz valdroi, n'oüst entre vos celui ki mestier en oüst, anz les oüst Deus toz apris, et je poïsse usdiier et veïr coment li espous est Deus. Mais or celui, cui, ne moi loist mie, ne di mie veïr mais nes enquerre (ke ge ne di mie sens larmes), lo Roi en sa bealteit, seant sor cherubin, seant sor le halt solier, et enlevét en cele <milestone unit="folio" n="71ra"/> forme en la quele ilh est engualz al Pere, es splendors des sains, nez devant Luciferum, en la quele li angele lo desirent toz jors a <pb n="126"/> esgardeir, Deu avoec Deu, seveaz non lui acointe ge, home, az homes, solunc cele forme en la quele ilh, un pau aminuisiez plus ke li angele, mist el soloilh son tabernacle, et ilh fors eist si com li espous de sa chambre par ke ilh par son trop grant dengement soi fesist conissable. Gel preche suef plus ke sourain, et oint plus ke halt, tel com li Espirs del Sanior l'oinst, si l'envoiat prechier az povres et medier az trieblez par cuer, prechier az prisonez pardon et az enclos aovrement, prechier l'an apaisentable al Sanior.</p>
<p>Giers, salf a chascun ce ke puetscelestre donét li est par special don sentir et esprover plus subtilment et plus haltement des ongemenz de l'espous, ge getterai fors en comun ce ke ge ai pris del comun. Il, vraiement, la fontaine de vie, la fontaine saelee salhanz fors de dedenz <milestone unit="folio" n="71rb"/> l'enclous jardin parmi la festele la boiche saint Paule, si com la vraie sapience ki, solunc la sentence saint Job, est traite des repuns lius, soi espant en quatre rieus, et derivet en estrees, la u ilh assignet ke ilh nos est faiz de par Deu sapience, et justice, et sanctifications, et rachatemenz. De cez quatre rieus alsi com precious ongemenz, car riens n'i contrestat ke l'om nes puist alsi entendre aigue com unction, l'aigue par ke ilh nettoient, unction par ke ilh olent; de cez quatre tresprecious ongemenz, qui sunt confit sor les monz des spezes des celestes racines, raemplit de si grant suaviteit d'odor les narines de sainte eglise ke ele, manés esvoilhie par cele suaviteit, des quatre parties del munde soi hastat aler al sourain espous, si com,vraiement, cele roine d'oistre, ki vint hastanment des fins de la terre oïr lo savoir Salomon, voirement tarie par l'odor de sa opinion.</p>
<p>Vraiement, alsi, la eglise ne pot mie anzois curre en l'odor de son <milestone unit="folio" n="71va"/> Salomon de ci ke cilh, ki parmanablement astoit sapience de part lo Pere,...par ke ele poïst parchoivre sa odor, ja soit ce ke ilh devant totes choses fuist totes choses en soi. Car el comencement astoit parole, mais dont primes vinrent li pastor hastant par lui veoir cant nunciét fut que ilh eret faiz. De ce parolent li uns a l'altre et si dient: <q rend="ital"> Passons jus ke en Bethleem et si veons ceste parole ki faite est, ke li Sires at <pb n="127"/> faite et si le nos at mostree. </q> Et si siet aprés ke <quote rend="ital"> ilh vinrent hastant. </quote> Promiers ne soi movoient ilh, cant la parole eret a Deu. Mais cant la parole ki astoit fut faite, puis ke li Sires la fist et ilh lor mostrat, dont vinrent ilh hastanment, dont corurent ilh. Giers, alsi com la parole astoit el comencement, mais la parole astoit a Deu, mais ele fu faite par ke ele comenchaist az homes estre, alsi nient moins n'astoit sapience el comencement; si astoit justice, et sanctifications, et rachatemenz, mais az angeles. <milestone unit="folio" n="71vb"/> <q rend="ital">Et par tant ke ilh fust az homes, si lo fist li Peres totes cez choses, et si fist com Peres, ki, fait ilh, est faiz a nos sapience de par Deu. </q> Et ne dist mie simplement: <q rend="ital">Ki faiz est sapience,</q> mais: <q rend="ital"> Ki faiz est a nos sapience,</q> car cilh ki astoit az angeles est faiz a nos.</p>
<p>Mais tu moi dis: <q rend="ital">Ge ne voi coment ilh fut rachatemenz az angeles, car ne semblet mie ke les auctoritez des Escritures s'i assentent en alcun lieu ke ilh fuissent alcune foiz pris en pechiét et sougét a la mort, par ke ilh oüssent mestier de rachatement, fors iceaz ki chaïrent par lo nient repairable lovergement d'orgueilh et ki ne deservent mie ke ilh soient mais rachateit.</q> Giers, se li angele ne furent onkes rachateit, li un par ke ilh n'en ourent mestier, li altre par ke ilh nel deservirent mie, cilh, vraiement, par ke ilh ne chaïrent, et cist ke ilh ne puent estre rapeleit, coment dis tu ke Christus lor fut rachatemenz? Oies lo briement. Cilh ki esdrezat lo chaüt home <milestone unit="folio" n="72ra"/> , cilh donat a l'estisant angele ke ilh ne chaïst, et si com ilh rachatat celui de la prison, alsi en defendit ilh cestui. Giers, apert ke Christus fut az sains angeles rachatemenz alsi com justice, com sapience, com sanctifications, et nequedent nient moins estre faites cez quatre choses por les homes, ki ne puent esgarder les nient veables choses de Deu se par cez choses nom entendues ki faites sunt. Donkes, ensi est ilh faiz az homes tot ce ke ilh eret az angeles. Et quelz chose? Sapience, justice, sanctifications, rachatemenz. Sapience en la predication, justice el delloiement des pechiez, sanctifications ke ilh out en sa conversation avoc les pecheors, rachatemenz ke ilh soffrit en sa passion por les <pb n="128"/> pecheors. Giers, cant ilh fut faiz cez quatre choses de par Deu, dont lo sentit la eglise, dont corut ele.</p>
<p>Voies ja l'unction de quatre manieres, voies la tres plantive et la nient aesmable suaviteit de celui cui li Peres <milestone unit="folio" n="72rb"/> oinst d'oile de leece plus ke ses parceniers. Oï! hom, tu seois en tenebres et en umbre de mort par l'ignorance de veriteit, tu seois loiez par les chaines de pechiez. Ilh descendit a toi en la chartre, ne mie par ce ke ilh toi tormentaist, mais par ce ke ilh toi delivraist de la posteit des tenebres. Et, vraiement, promiers ostat li maistres de veriteit l'umbre d'ignorance par la lumiere de sa sapience. Dent aprés, parmi la justice, ki de part la foit est, desloiat les cordes des pechiez, justifianz en pardons lo pecheor. Et en cest doble bienfait aemplit ilh cele parole saint David, ke ilh dist: <q rend="ital"> Li Sires, fait ilh, desloiet les enbuiez et si alumet les avogles. </q> Aprés i ajostat ilh vivre saintement entre les pecheors de doner forme de vie, alsi com de voie dont tu repairaisses al païs. A darrains, a l'amontement de pieteit, donat s'anrme a la mort, et de son propre costeit getat fors lo preis de rachatement, dont tu apaisentaisses lo Pere et par cui ilh trast a soi cel versét: <milestone unit="folio" n="72va"/> <quote rend="ital"> Al Sanior est la merciz, et a lui est plantis li rachatemenz. </quote> Sen failhe planteiz car ne mie une gotte, mais une unde de sanc decorut largement fors par les cinc sens del cors.</p>
<p>Quel chose diut ilh faire si nel fist ilh mie? Ilh alumat l'avoigle, ilh desloiat lo loiét, ilh ravoiat celui ki marissoit, ilh racordat lo culpable. Ki ne cueret liement et volentiers aprés celui ki delivret d'error, ki fait alsi ke ilh ne sacet ke l'om ait marit, ki donet desertes en vivant et lowiers en morant acquiert? Queile escusation at cilh ki ne cuert en l'odor de cez ungemenz, se cilh nom a cui li odor, par aventure, n'en est mie parvenue? Mais li odors de vie est fors eissue en tote la terre, car de la mercit Deu est plaine la terre et ses merciz sunt sor totes ses oevres. Giers, cilh ki ne sent ceste viale odor ki par tot est esparse, et par tant ne cuert mie, u ilh est mors u purriz. Li odors ce est la novele. Li odors de la opinion vient devant si sormune a cuerre, si parmoinet a la <milestone unit="folio" n="72vb"/> provance de l'unction, al louier de la vision. Une voiz est de leezanz, de toz ceaz <pb n="129"/> ki i parvinent: <q rend="ital"> Ensi com nos avons oït, ensi l'avons veüt en la citeit del Sanior des vertuz. </q> Del tot en tot, por la mansuetudine ki est prechie en toi, currons nos aprés toi, Sire Jhesu, car nos oons ke tu ne despites mie lo povre et ne dedenges mie lo pecheor. Tu ne despitas mie lo larron regehissant, ne la pecheresse plorant, ne la chananeam proiant, ne la reprise en l'adultere, ne lo seant az canges, ne lo publican rovant, ne lo disciple renoiant, ne les parsevors des disciples, neaz mimes tez crucifiors. En l'odor de tes ungemenz currons nos; et l'odor de ta sapience avons nos pris de la ke nos avons oït ke, se alcuns en at mestier, a toi lo proiet et tu li donras, car ilh dient ke tu dones a toz habundanment et se nel reproves mie. Et de ta justice est li odors si par tot espandue ke tu n'es mie justes diz solement mais justice, et justice justifianz. Alsi si fors <milestone unit="folio" n="73ra"/> es tu a justice com granz a pardoner. Par tant, qui ki unkes, compoins de ses pechiez, at fain et soif de justice, croiet en toi, ki justifies lo felon, et ilh, justifiez par la soule foit, arat pais a Deu. Et ne savouret mie ta conversations soulement tres suef et tres plantivement sainteét, mais mimes la conceptions. Car tu ne fesis ne tu contrassis pechiét. Giers, cilh ki justifiét sunt de lur pechiét et desirent et proposent ensivre sainteét, senz cui nulz ne verrat Deu, oient toi criant: <q rend="ital"> Soiez saint, car je sui sains. </q> Esgardent tes voies et si aprendent a toi ke tu es droituriers en totes tes voies et sains en totes tes ovres. Et eaz: <q rend="ital">Cant fait curre li odors del rachatement? Cant tu es essalciez de terre, dont, senz failhe, traïs tu a toi totes choses. Ta passions est li derrains refuges, li singulers remedes; cant la sapience defalt, la justise ne suffit mie, et li merite de sainteét sunt vencut, et si socuert cele. Car ki oset entaichier ke de sa <milestone unit="folio" n="73rb"/> sainteét, u de sapience, u de sa justice, li soit assez a salut?</q><q rend="ital"> Ne mie, fait ilh, ke assez soiens a nos, alsi com de nos, mais nostre sufficience est de Deu. </q> Giers, ma vertuz moi defalt; ne moi desturbe mie, ne moi defi mie, ge sai ke je ferai: <q rend="ital">Ge penrai lo hanap del Salveor et si apellerai lo nom del Sanior. Alume mes oez, Sire, par ke ge sache totens quelz chose est plaisable devant toi, si sui sages. Des forfaiz de ma jovente et de mes ignorances ne <pb n="130"/> toi ramembret mie, si sui justes. Moine moi, Sire, en ta voie, si sui sains. Mais, nequedent, se tez sainz ne proievet por moi, ne seroi mie sains. Por totes cez choses corons nos aprés toi.</q></p>
<p>Et ne corons mie tuit en l'odor de tes ungemenz enguelement, mais tu verras l'un ardoir plus vehement par estudes de sapience, les altres estre miéz encoragiez a penance par l'esperance de pardon, les altres estre plus tarjez al travailh de vertuz par l'exemple de sa vie et de sa conversation, les altres plus estre enspris a pieteit par la ramembrance <milestone unit="folio" n="73va"/> de sa passion. Quidons nos pooir trover exemple de chascuns? En l'odor de sapience coroient cilh ki envoiét astoient de part les phariseus, cant ilh, repairiét, disoient: <q rend="ital"> Unkes hom ensi ne parlat, </q> vraiement mervelhant de sa doctrine et loiant sa sapience. En ceste odor mimes coroit sains Nichodemus, ki venoit ad Jhesum par nuit et ki s'en ralat enstruiz et ensengiez de pluisors choses en grant splendor de sapience. Mais en l'odor de justice corut Marie Magdalene, cui mult de pechiét furent pardonét par ce ke ele amat mult. Sens failhe juste et sainte, et ne mie ja pecheresse si com li phariseus li reprovevet, ki ne savoit mie sainteét estre don de Deu, ne mie ovre d'ome, et ke cilh n'est mie soulement justes mais bieneurous en cui nostre Sire n'acuset nul pechiét. Avoit ilh donkes obliét ke ilh, par son atoscement, avoit ostee la corporee lepre de lui u d'altrui et si n'en astoit mie entechiez? Alsi ilh <milestone unit="folio" n="73vb"/> justes, atochiez de la pecheresse, ne part mie sa justice anz li repart, et ilh, ki la nettoiet, ne soi conchoie mie de la sordelhe del pechiét. Et li publicans i corut, ki, cant ilh proievet mercit de ses pechiez, s'en ralat justes, si com tesmonget mimes la Justice. Et Pieres i corut, ki plorat amerement cant ilh fut lovergiez, par ke ilh lavaist la culpe et recovraist la justice. Et David i corut, ki, conissanz et gehissanz son pechiét, deservit a oïr: <q rend="ital"> Li Sires at tresportét ton pechiét. </q> En l'odor de sanctification soi tesmonget saint Paules curre cant ilh soi glorïet estre ensevor de Crist, disanz az disciples: <q rend="ital"> Soiez moi suior, si com ge sui Crist. </q> Et tuit cilh i corurent ki disoient: <q rend="ital"> Ellevos, nos avons tot guerpit si toi sumes seut, </q> car, por lo <pb n="131"/> desier d'ensievre Christum, avoient ilh tot laissiét. Et generalment enhorte toz a cez mimes paroles ceste sentence: <quote rend="ital"> Cilh ki soi dist manoir en Crist doit aler si com ilh alat. </quote> Et se tu vues oïr <milestone unit="folio" n="74ra"/> ceaz ki corurent en l'odor de la passion, pren toz les martres. Ellevos, quatre ungemenz avez assignez: li promiers de sapience, li secunz de justice, li tiers de sanctification, li quarz de rachatement. Tenez totes cez choses, prenez en lo fruit, et si ne demandez mie la maniere de la confection et lo numbre des espesces, car cez choses ne nos puent mie de legier entre presenz es ungemenz de l'espous si com la desor en ceaz de l'espouse. Car en Crist est la plantez des choses, sens numbre et sens mesure. Car de sa sapience n'est numbres, et sa justice est si com li mont Deu, si com li mont parmanable, et sa senteez est singulers, et sa rachatemenz nient desploiables.</p>
<p>Et ce fait a dire ke en vain aovrirent tantes choses li sage de cest sicle des quatre vertuz, cui, nequedent, ilh ne porent unkes avoir cant ilh ne conurent celui ki nos est faiz de par Deu sapience, aprendanz savoir; et justice, pardonanz les pechiez; et sanctifications en exemple de temprance, vivanz continenment; <milestone unit="folio" n="74rb"/> et rachatemenz en exemple de pacience, moranz fortement. Mais, puescelestre, alcuns moi dirat: <q rend="ital">Les altres covient bien, mais la sanctifications n'est mie assez covenable a temprance.</q> A ce respon ge promiers ce mimes est continence ke temprance, et en aprés ke usee chose est en Escriture metre sanctification por continence u por netteet. A la fin, cez sanctifications si soventines, ke astoient a Moysen se unes purifications nom des homes, ki s'atemprevent de sormangier, et de sorboivre, et de luxure, et de choses semblanz a cez? Mais oiez l'Apostele, com familiarement i met sanctification en cest sens: <q rend="ital"> Ce est, fait ilh, la volentez de Deu vostre sanctifications, ce chascuns de vos sachet posseïr son vaiseal en sanctification, ne mie en la passion de desier. </q> Et lo parés: <q rend="ital"> Ilh ne nos apelat mie en ordeet mais en sanctification. </q> Or apert ke ilh met sanctification por temprance.</p>
<p>Giers, cant ge ai rameneit en lumiere ce ke obscure chose sembloit, si repaire a ce <milestone unit="folio" n="74va"/> dont ge astoi <pb n="132"/> partiz. Ke atient a vos des vertuz, vos ki ne conissez Christum la vertut Deu? U est vrais savoirs se en la doctrine nom de Crist? U vraie justice, se de la mercit nom de Crist? U vraie temprance, se en la vie nom de Crist? U vraie force, se en la passion nom de Crist? Giers, de cez sols doit l'om dire ke ilh sunt sage, ki sunt enbevreit de sa doctrine. Cilh sunt juste ki de sa mercit ont conseut pardon de lur pechiez. Cil sol tempreit ki soi studoient d'ensievre sa vie. Cil sol fort ki fortement tinent es aversitez les ensengemenz de sa sapience. En vain soi travalhet alcuns en l'aquerement des vertuz, se ilh les quide avoir d'altrui ke del Sanior des vertuz, cui doctrine est armaires de savoir, cui merciz est ovre de justice, cui vie est mirors de temprance, cui mors est ensenge de force. A lui soit honors et glore sen fin. Amen.</p>
</div>
<div type="sermon">
<head>Sermon XXIII</head>
<p> <quote rend="ital"> Li Rois moi menat en ses celliers. </quote> Ellevos dont li odors, ellevos, dont, u l'om cuert. Ilh avoit dit ke l'om devoit <milestone unit="folio" n="74vb"/> curre, et en quel chose, mais u l'om doit cuerre n'avoit ilh mie dit. Giers cuert om az celliers, et cuert om en l'odor ki d'eaz eist, cant la spouse par sa constumee voisdie lo sent et convoitet entre enz menee en sa planteit. Mais ke quidons ke l'om doit sentir de cez celliers? Pensons endementres ke ce sunt alcun lieu entuer l'espous, suef olant, plen d'odorement, et plantif de deliz. Car en cez officines met l'om por garder chascunes melhors choses del camp u del cortilh. Giers la current enguelement. Qui? Les anrmes ki sunt de fervent espir. L'espouse cuert et les jovenceles, mais cele cuert plus isnelement ki plus ardanment l'aimet, et plus toist i parvient. Et com cele i parvient, ne soffret mie, ne di mie rebotement, mais neaz demorance. Sens demorance li aovret l'om si com a privee, si com a treschiere, si com a specialment amee et singulerment plaisanz. Mais les jovenceles, quoi? Eles la sivent de lonc par ce ke, com eles soient encor floives <milestone unit="folio" n="75ra"/> , ne pulent mie curre par enguele devotion avoc l'espouse et ne pulent mie del tot ensivre son desier et sa fervor. Et par ce remanent <pb n="133"/> defors, par tant ke eles i parvinent plus tardiement. Mais la caritez de l'espouse ne soi repause mie, ne soi obliet mie en ses prosperitez ke ele les obliet, anz les confortet et enhortet a pacience, ke eles enguelement soffrent et lur debutement et sa defailhance. A la fin, et la joie ke ele en at lur nuncet, par ce ke eles en aient joie, et ke eles aient fiance ke ne lor serat mie estrange cant ke la mere at. Car cele ne vuelt mie si esploitier ke ele n'ait cure d'eles, et ne vuelt mie faire son prout de lur damage. Giers, en quelcunque lieu la sengerie de ses merites soit enlevee ensus d'eles, si covient ilh sens dote ke ele soit toz jors avoc eles par cariteit et par pie songe. Car lei covient ke ele ensivet son espous, ki promist, cant ilh requerroit les cielz, ke ilh seroit avoec les siens de ci ke a la <milestone unit="folio" n="75rb"/> fin del siecle. Alsi ceste: com granment ele unkes esploitet, com bien ke ele soit unkes menee avant, nequedent ne soi depart unkes par curre, et par porveance, et par desier, de ceaz ke ele at engenreit en l'Evangile; onkes n'obliet ses entrailhes.</p>
<p>Giers, lur diet: <q rend="ital">Aiez joie et fiance, li Rois m'at meneit en ses celliers. Quidiez ke vos alsi i soiez menees? Il semblet ke ge soule i soie menee, mais ne parfiterat mie a moi sole. Mes esploiz est esploiz de vos toz. A vostre oés esploite ge, ge vos parterai tot ce ke j'avrai deservi plus ke vos. Voes tu sen dote savoir ke ele ce dist et en cest sens et en cest desier.</q> Oies coment celes respondent: <q rend="ital"> Nos nos enlecerons et enjoïstrons en toi. En toi, font eles, nos enlecerons et si enjoïstrons, car en nos nel deservons nos mie.</q> Et si metent aprés: <q rend="ital"> Ramenbrables de tes mameles. </q> C'est: enguelement atendons nos de ci ke tu venges, car nos savons ke tu revenras a plaines mammeles a nos. Dont avons nos fiance d'enleecier et <milestone unit="folio" n="75va"/> d'ensjoïr, ramenbrables endementres de tes mameles. Et ce ke aprés vient, <quote rend="ital"> plus ke de vin, </quote> signifiet ke por lor imperfection les remort encor la ramenbrance des charnéz desiers, ki est signifie par lo vin, et que cilh desier, nequedent, sunt vencut par la ramenbrance de l'habundance de la suaviteit cui eles ont provee, ki decuert fors des mameles.</p>
<p>Ge diroi des mameles, s'il ne moi ramenbroit ke ge en ai la desor assez dit. Mais or voies coment eles ont fiance <pb n="134"/> de lur mere, coment eles tienent ses gaanges et ses joies a lur, et del tort de lur debutement soi confortent par sue entree. Ne s'enfieroient ja si, se eles ne la conissoient a mere. Oient ce li prelat, ki toz jors vuelent estre a paür a ceaz ki comandét lor sunt, et a prout rerement. Soiez apris, ki jugiez la terre, aprendez ke vos devez estre mere des sogez, ne mie sanior. Travelhiez vos miéz ke vos soiez ameit ke ce ke vos soiez doteit. Et s'a la foiz i at mestier de severiteit, soit de pere, ne mie de tyranz. <milestone unit="folio" n="75vb"/> Livrez vos meres en nurrissant, et peres en chastïant. Devenez suef, mettez jus la crueteit, atargiez les batures, mettez fors les mameles. Soient li peiz cras de lait, ne mie enfleit d'orgueilh. Por coi apesez vos vostre jou sor ceaz, cui fais vos deüssiez maement porter? Por coi fuit li petiz, cui li serpens at mors, la conscience del provoire, a cui maiement ilh deüst recurre si com al escuerc de sa mere? Se vos estes spirituel, estruiez ceaz de ceste maniere en espir de suaviteit, et esgarde chascunz soi mimes ke ilh ne soit temptez. Et se ce nom, cilh morrat en son pechiét, et ge requerrai son sanc fors de ta main. Mais ce dirons en altre lieu.</p>
<p>Et or, par tant ke la consequence de la letre est aoverte en cez choses ke nos avons dites, voions or des celliers, ke nos en devons spirituelment sentir. En ce ke aprés vient fait ilh mention del jardin et de la chambre. Et cez ambedous ajoste ge az celliers et met en la present disputation, <milestone unit="folio" n="76ra"/> car cant eles sunt ensemble traities, si aperent eles miéz l'une par l'atre. Or, querons cez trois choses, se ilh vos plaist, en saintes escritures, lo jardin et lo cellier, la chambre et lo lit. En cez choses converset et demoret volentiers li arme ki at soif aprés Deu, car ele seit ke ele sen failhe troverat la celui aprés cui ele at soif. Giers, soit li jardins la simple et la plaine hystore, soit li celliers li sens de moraliteit, soit la chambre li secreiz de contemplation.</p>
<p>Et, vraiement, n'ai mie a tort hystore lo jardin apeleit, car en lei trovet om les homes de vertuz et alsi com arbre ki fruit portent el jardin de l'espous et el paradis Deu, de cui bones oevres et bones constumes tu receois tantes pomes, canz exemples tu prens. Est, dunkes, alcuns, par <pb n="135"/> aventure, ki dote ke li bons ne soit plantations de Deu? Oies ke saint David chantet del bon home: <q rend="ital"> Ilh serat, fait ilh, si com li arbres ki est plantez delez les <milestone unit="folio" n="76rb"/> decoranz des aiges, ki donrat son fruit en son tens, et sa folhe ne charat mie. </q> Oies Jheremie par cel mimes espir chantant, et prés par cez mimes paroles: <q rend="ital"> Ilh serat, fait ilh, si com li arbres ki serat tresplantez sor les aigues, ki a l'humor envoiet ses racines, et ne cremerat mie cant li chalre serat venue. </q> Lo parés li prophetes: <q rend="ital"> Li justes hom floristrat si com li palme et serat multipliiez si com li cedre de Lybani. </q> Et ilh de lui mimes: <q rend="ital"> Ge fructifierai si com li oliviers en la maison del Sanior. </q> Giers, la ystore est jardins ki at trois parties, car en lei est la creations del ciel et de la terre, et la recordance, et li raparelhemenz. La creations si com la semisons al jardin, la recordance si com li germemenz des plantees u des semmees choses. Car cant li ciel donarent rosee en lur tens, et les nues plurent lo juste, si aovrit la terre et germat son Salveor, par cui la recordance del ciel et de la terre fut faite. Car ilh est nostre pais, ki fist de dous choses une, apaisentant en son sanc cez choses ki sunt en ciel et en la terre. <milestone unit="folio" n="76va"/> Et li raparelhemenz est faiz, u serat faiz, en la fin del sicle, car dont serat li ciéz noveaz, et la terre novele, et si seront conkelhoit li bon d'enmei les malz, si com li fruiz des jardins, c'om metterat es celliers Deu. <quote rend="ital"> En cel jor serat, </quote> si com escrit est, <quote rend="ital"> li germons Deu en loenge et en gloire, et li fruiz de la terre halz. </quote> Or as tu, donkes, trois tens el jardin de l'hystorial sens.</p>
<p>En la discipline alsi de moraliteit at trois celes, alsi com en un cellier. Et par tant dist ilh, puescelestre, plurelment celliers, ke ilh i pensevet lo numbre de celles. A la fin, en aprés soi glorïet ele estre menee en la celle vineresse. Giers, cant nos lisons: <quote rend="ital"> Dune occasion al sage si serat plus sages, </quote> et nos avons occasion del nom ke li Sainz Espirs volt metre a ceste celle, mettons alsi nons az altres dous, a l'une d'esspeisces et a l'altre d'ongemenz. Les causes de cez nons verrons nos en aprés. Et or doit l'om penser ke totes saintimes et totes suees choses trovet l'om devers l'espous, vin, <milestone unit="folio" n="76vb"/> ungemenz, espeisces. <quote rend="ital"> Li vins, </quote> si com tesmonget l'Escriture, <quote rend="ital"> fait liés lo cuer de <pb n="136"/> l'home. </quote> Et tu leis alsi ke <quote rend="ital"> la face de l'home devient haitie en l'oile, </quote> en cui la purrire des piemenz est gettee par ke ongement en soient fait. Les espeisces ne sunt mie tant solement plaisanz par la suaviteit de l'odor, mais mimes uteles par la force de mediciner. A droit soi glorïet l'espouse de ce ke ele est la menee u si granz plantez de grasce habundet. Mais ge ai altres nons ki plus aoverte raison portent d'eaz mimes. Si soient nomeit en lur ordene. La premiere apele ge de discipline, l'atre de nature, la derraine de grasce. En la premiere aprens tu solunc la raison de la partie de moraliteit estre plus bas, en l'altre engueilz, en la derraine desor. Ce est desoz altrui, et avoc altrui, et desor altrui. Premiers aprens tu estre disciples, aprés compains, aprés maistres. Vraiement la nature engenrat toz les homes enguéz, mais par tant ke li orguelz enpirat la bonteit de nature es constumes, <milestone unit="folio" n="77ra"/> si ne volrent li home soffrir la equaliteit, tenchant li uns estre desor l'altre, et desirant sormonteir li uns les altres, et covoitous de vaine glore, et envious li uns sor l'atre, et tarjanz li unz l'atre. Devant totes choses fait a donter en la premiere celle, par lo jou de discipline, li desloiemenz des constumes, de ci ke la orgailhouse volentez, atrieblee par les dures et les soventines lois des anciens, soit sanee et abaissie, et ke ele rezoivet en soi par obedience la bonteit de la nature ke ele avoit perdue par orguelh; ke cant ele arat apris solement par naturel desier, ne mie par cremor de discipline, estre compaingablement avoc toz les compangons de sa nature, ce est avoc toz les homes, et quoiment, tant cum a lui en montet, a la fin trespasset en la celle de nature, essaianz ce ke escrit est: <quote rend="ital"> Ellevos com bone et com joiouse chose est manoir les freres en un. </quote> Dont vient avant la bontez de la nature, si com oiles de leece, cant les forces sunt disciplinees alsi com espeisces <milestone unit="folio" n="77rb"/> atriblees, si en est faiz uns bons et uns joious ongemenz, dont li hom ki oinz en est devient duz et suéz, hom sens complainte, ki nului n'engenget, nului n'aisenet, nului ne commuet, sor nului ne s'ensalcet, desor nului ne soi met. Ensouretot, volentiers est repentanz en la raison de la prise et de la donee chose. <pb n="137"/> Ge cui, se tu bien as entendut les proprietez de l'une et de l'altre celle, tu tesmongeras ke ge n'ai mie mal covenablement apelee cestei d'ongemenz et celei d'espesces. Car en celei requiert la droiture des constumes la force del magisteire et li destroiz de discipline, alsi com li fors blecemenz del pestel estort fors les forces et l'odor des piemenz. Mais en cestei decuert de son greit la serviele et la plaisieble mansuetudine del volentriu, et alsi com naturel, desier, a la semblance de l'ongement ki est el chief, ki al legier atochement de chalor descent et decuert par tot. Giers, en la celle de discipline sunt les racines alsi com seces et simples, et par tant l'ai ge nomee celle d'espeisces. <milestone unit="folio" n="77va"/> Et celi ki est dite de nature, par tant ke li confit ongement i sunt mis et gardeit, nient moins n'at ele pris nom de ce ke ele est, cant ele at nom celle d'ongemenz. Car ge ne cui ke la vineresse celle ait altre raison de son nom se ce nom ke en lui est repuns li vins de l'ardant desier en cariteit, et cilh ki encor n'at deservit ke ilh i soit menez ne doit unkes estre desor les altres. Ilh covient ke cilh ki desor les altres est soit chaufez de cest vin, si com li maistres des paiens en eret chalz, cant ilh disoit: <q rend="ital"> Ki est floibes com ge ne soie floibes? Qui est scandaliziez ke ge n'en soie brulez? </q> Et se ce nom, assez engrassement desires estre desor ceaz de cui esploit tu n'as cure, et trop covoitousement acquiers a toi la subjection de ceaz cui salut tu ne desires. Et par ce ai ge cestei apelleit celle de grasce, ne mie ke alcuns puist avoir les altres dous sens grasce, mais por la plantét ke l'om en prent en cestei. A la fin: <q rend="ital">La caritez est aemplemenz de la loi, et ki aimet son frere, la loi at aemplie.</q> <milestone unit="folio" n="77vb"/> 
</p>
<p>Tu as veüe la raison des nons, or voies la difference des celles. Car n'est mie d'une legiertét u d'un pooir destrendre par la cremor del maistre, et rapresser par la roide droiture de discipline, les envoisiez et les vais sens, et lo mal atemprable talent de la char, et estre concordable avoc compangons, solement par volentriu desier; vivre desoz verge par casties constumes et porter plaisables constumes a ses pers solement par sa soule volenteit, ki maistre li est. Car ki diroit estre d'un merite u d'une vertut <pb n="138"/> vivre compangablement et desor les altres estre esploitablement? Quant pluisor vivent quoiement desoz lur maistre, cui tu verrois ke ilh ne poroient quoit estre ne garder ke ilh ne forfeïssent a lur enguelz, se tu les deloieves del jou! Lo parés, tu verras les pluisors converser entre les freres simplement et sens complainte, ke tu verrois, se ilh desor astoient, vivre ne mie solement sens prot, mais folement et felenessement. <milestone unit="folio" n="78ra"/> Vraiement, cilh ki sunt d'itele maniere sunt soffisant d'une bone moïneteit, si com Deus lur at partie la mesure de sa grasce. Cist n'ont mestier de maistre, et, nequedent, ne sunt mie covenable a magisteire. Cist sunt desor les promiers en constumes, mais, voirement, cilh sunt desor les uns et les altres ki desortrain sevent estre. A la fin, cilh desor les altres sunt bonement, prendent en lor promesse ke ilh serunt establit desor toz les biens de lur Sanior. Mais, vraiement, pau i at de ceaz ki parfitablement, et moins de ceaz ki humlement, i soient. Mais l'une et l'altre chose aemplist legierement cilh ki at discretion, la mere des vertuz, et ki est enivrez del vin de cariteit jus ke al despit de sa propre glore et a l'obliance de lui, por nient querre les choses ki sues sunt; et ce at om por lo soul et mervelhous magistere del Saint Espir dedenz la celle vineresse. La vertuz, vraiement, de discretion gist sens la chalor de cariteit, et la trop vehemenz fervor sens l'atemprance de discretion <milestone unit="folio" n="78rb"/> trebuchet. Par tant fait cilh a loer cui li uns ne li altres ne falt, si ke la fervors elliet la discretion et la discretions governet la fervor. Giers, tel covient estre celui ki desors les altres est. Celui di ge tresbon en constumes et avoir pris parfitement la summe de ceste discipline, cui otroiét est curre et enchercier sens contredit totes cez celles, ki en nule chose ne contrestat a ceaz ki desor lui sunt, ne nen at envie a ses enguéz, ne ne defalt d'avoir cure de ses sogés; u ki n'est mie desor les altres en orgueilh, obediens a ses prelaz, covenables a ses companions, descendanz parfitablement a ses sogéz. Et ceste ensenge de perfection otroie ge sen dotance a l'espouse, et ce mimes ensenget la parole ke ele dist, ke li Rois la menat en ses celliers, cant ele demostret <pb n="139"/> ke ele ne fut mie menee en une celle solement mais plurelment en plusors celliers.</p>
<p>Or venons a la chambre, al lit. Que est ce? Ce mimes ose ge entaischier ke ce soit? Ne prent mie a moi l'esprovance <milestone unit="folio" n="78va"/> de si grant chose, et ne sui mie orgailhous en la prerogative ki gardee est solement a la bieneurouse espouse, voisous, solonc l'escriture des Griois, conoistre moi mimes, por ke ge sache avoc lo prophete kelz chose moi falt. Nekedent, se ge del tot n'en savoi riens, ne vos en diroi riens. Ce ke ge en sai ne vos ensortrairai ge mie, ne n'ai mie envie se vos lo savez. Et ce ke ge n'en sai, ce vos aprendet cilh ki aprent l'ome science. Ge dis, se ilh vos en ramenbret, ke el secreit de contemplation devoit om requerre la chambre lo roi. Mais alsi com ge dis ke pluisors et divers ongement astoient devers l'espous, et n'astoient mie tuit present a toz, mais a chascun li sien, solunc la diversiteit des merites, alsi cui ge ke n'est mie solement uns leiz al Roi mais pluisor. Car, sen failhe, n'est mie une soule roine mais pluisors. Et plusors songianz sunt, et des jovenceles n'est numbres, et chascune troeve son secreit avoec l'espous et si dist: <q rend="ital"> Mes secreiz est a moi, mes secreiz est a <milestone unit="folio" n="78vb"/> moi. </q> N'est mie otroiét a toz ke ilh en un liu usent de la plaisanz et secree presence de l'espous, mais solunc ce ke ses Peres l'at apareilhiét a chascun. Car nos ne l'enlison mie, anz at ilh nos enliut et mis, et la u ilh at chascun mis, la est ilh. A la fin, une femme compuncte prist son lieu delez les piez Jhesu, et une altre trovat son fruit de sa devotion al chief, nequedent se ce fut altre. Et Thomas el costeit, et Johans el peiz, et Pieres el escuerc del Pere, et Paulus el tierc ciel, conseut la grasce de cest secreit.</p>
<p>Li quelz de nos porroit dignement deviser les varietez de cez merites u, maement, de cez louiers? Nequedent, ke ilh ne semblet ke nos en trespassons ce ke nos en savons, la promiere femme fist son lit en la segurance d'umiliteit, li altre el solier d'esperance, et Thomas en la fermeteit de la foit, et Johans en la largece de cariteit, et Paules en la deventrieneteit de sapience, et Pieres en la lumiere de veriteit. Giers, ensi sunt pluisors mansions entuer <milestone unit="folio" n="79ra"/>  <pb n="140"/> l'espous, et chascune, soit roine, soit sonianz, soit mimes del numbre des jovenceles, prent la, solunc son merite, covenable liu et terme juske u le loiset avant aler en contemplant et entrer en la joie de son Sanior et enchercier les dulz secrez de son espous. Et de ce a demostrer plus distintement m'enforcerai ge en son lieu, solunc ce ke ilh moi dengerat amministrer. Or soit assez ce a savoir ke a nule des jovenceles ne des sonianz u des roines n'est aoverte del tot li entree al secreet de cele chambre, ke li espous gardet a icele sue bele, a icele sue parfite. Par tant, vraiement, n'ai mie desdeng se ge ne sui reciuz en cele privance, maement cant ferme chose est a moi ke la spouse ne parvient mie encor a toz les secrez ke ele vuelt, car ele proiet ke ilh li ensenget u ilh paiscet, u ilh jecet en meidi.</p>
<p>Mais or oiez u juskes ge sui parvenuz, u cui estre parvenuz. Uns lius est aprés l'espois, dont li governeres de totes choses juget ses droitures, et ateiret ses choses, et establist <milestone unit="folio" n="79rb"/> loiz a tote creature, a pois et mesure et numbre. Ciz lius est halz et secrez, mais ne mie quoiz, car, ja soit ce ke ilh, tant com a lui en montet, ateiret a totes choses suef, nequedent ne lait ilh mie reposer celui ki la est parvenuz, anz lo lasset ne nel soffret mie quoi a estre cant cilh i esgardet et enchercet mervelhousement et delitablement. Assez belement i espresset l'on et l'altre li espouse en aprés, et lo deleit de ceste contemplation et lo travailh, la u ele soi gehist dormir et son cuer voilhier. Car, vraiement, ele signifiet ke ele sent repos en songe del tres suef esmaement et plaisable ammiration, et es voiles lo laissement soffrir de la noisant curiositeit et de travelhant excitation. De ce dist li bieneurous Job: <q rend="ital"> Se ge dor, ge di: <q rend="ital">Cant moi leverai ge et lo parés agarderai lo vespre?</q></q> Ne sens tu, donkes, en cez paroles, ke la sainte anrme eschivet a la foiz, en une maniere, la pesante suaviteit, et lo parés desiret cele mimes suee pesance? Car ilh ne desist mie: <q rend="ital"> Cant <milestone unit="folio" n="79va"/> moi releverai ge?, </q> se cilh repois de sa contemplation li plauist del tot. Lo parés, si del tot li desplouist, ilh n'agardaist mie lo parés la vespree, ki est hore de repois. Giers, ciz lius n'est mie lius de la chambre u l'om ne soi repoise mie del tot. <pb n="141"/> Lo parés, uns lius est dont la tres secree et la tres severe venjance del juste jugeor Deu volhet sor la rainable mais renfusee creature, ki paürouse est es conselz sor les fiz des homes. En cest liu voit Deu li paürous contemplatis, ki par son droiturier mais repuns jugement n'enostet mie les malz des refusez ne lur biens ne receoit, anz lur enduret les cuers, ke ilh, par aventure, ne soi dueilhent, et reprendent, et convertissent, et si les sanent. Et ce n'est mie sens certe et parmanable raison, et par tant est ce ferme chose en tant estre plus paürouse chose en com bien ele est affermee sens removement en la parmanableteit. Mult fait a cremir ce ke nos lisons el prophete de ceaz ki de ceste maniere sunt, <milestone unit="folio" n="79vb"/> la u Deus dist a ses angeles: <q rend="ital"> Soiens merciable al felon. </q> Et cant ilh, espaürit, dissent: <q rend="ital"> N'apenrat ilh mie, donkes, a faire justice? </q> <q rend="ital">Non,</q> fait ilh, et aprés si dist la cause: <q rend="ital">Par tant, fait ilh, ke ilh at felonie faite en la terre des sainz, et ne verrat mie la glore del Sanior. </q> Aient paür li clerc, aient paür li ministre de la glise, ki les felonies font es terres des sainz ke ilh possient cant assez nes est mie de lur soldees, ki lur deüssent suffire, et felenessement et en sacrilege retinent les choses ki mestier n'ont, dont li povre deüssent vivre, et ne dotent mie a despandre en us de lur orgueilh et de lur luxure les viandes des povres, si pechent par doble felonie cant ilh les altrui choses ravissent et des saintes choses forusent en lur vanitez et en lur laidez.</p>
<p>Giers, ki quiert repois en cest liu, cant om voit ke cilh, cui jugement sunt grant abismes, esparget et est merciables a tel gent en present, par ke nes esparget en parmanant? Ceste vision alsi at la paürs del jugement, ne mie <milestone unit="folio" n="80ra"/> la segurteit de la chambre. Paürous est ciz lius et sen partie de repois. Se ilh onkes m'avient ke ge en cest lieu fuisse raviz, toz en devin paürous, et reploieve dedenz moi cele sentence ki dist: <quote rend="ital"> Ki seit se ilh est dignes d'amor u de haenge? </quote> Et n'est mie mervelhe se ge la chancele, ki sui foilhe ke li venz ravist et seche estoule, u cilh mimes tresgranz contemplatis gehist ke prés furent mut sei piét, et prés espandut sei alement, et si dist: <q rend="ital"> Ge fui jalous sor les felons, cant ge vi la pais des pecheors. </q> Por quoi? <q rend="ital"> Ilh ne sunt mie, fait ilh, es travalz des homes, et <pb n="142"/> avoc les homes ne seront mie flaeleit. </q> Par tant les tinvet orguelz, ke ne soi abaissassent a repentance anz perissent par orguelh avoc l'orgailhous diable et ses angeles. Car cilh ki ne sunt mie es travalz des homes seront es travalz des diables, si com dist li Jugieres: <q rend="ital"> Aleiz en, maloit, el fou parmanable ki est apparelhiez al diables et ses angeles. </q> Nequedent, ciz lius est Deus, vraiement nient altre <milestone unit="folio" n="80rb"/> chose ke maisons Deu et porte del ciel. Ci comence l'om Deu veoir, ci est sens et paürois ses nons, et entree de glore. Vraiement la cremors Deu est comencemenz de savoir.</p>
<p>Et ne toi muevet mie ke ge doins a cest darrien liu lo comencement de savoir et ne mie al premier, car la oüns nos alsi com de son auditore la maistre sapience enseniant de totes choses, et ci la recivons; la sumes nos enstruit, et ci entalenteit. La instructions nos rent ensengiez et li desiers sages. Li soléz ne chalfet mie toz ceaz a cui ilh luist. Alsi, la sapience n'esprent mie manés al faire les pluisors cui ele ensenget ke a faire est. Altre chose est savoir plusors richeces, et altre chose li posseïrs, car la conissance ne fait mie l'ome riche mais la possessions. Alsi, sen failhe, alsi est altre chose Deu conoistre, et altre chose Deu cremir, et la conissance ne fait mie sage mais la cremors ki l'entalentet. Diras tu, donkes, celui estre sage cui ses savoirs enflet? Ki diroit, se tres folz nom, ceaz estre sages ki, <milestone unit="folio" n="80va"/> cant ilh conurent Deu, nel glorifiarent si com Sanior u rendirent grasces? Ge moi assent miéz a l'Apostele, ki aovertement dist lor cuer estre fol. Et bien est la cremor Deu comencement de savoir cant dont primes savoret Deus a l'anrme, cant ilh l'entalentet a la cremor, ne mie cant ilh l'enstruit al savoir. Se tu criens la justice Deu et sa poissance, se toi savoret Deus justes et poissanz, car la cremors est savoirs. Et li savors fait lo sapient, si com la science lo scient et les richeces lo riche. Ke fait donkes li promiers lius? Tant solement aparelhet a sapience. La es tu aparelhiez por ke tu ci soies comenciez. La conissance des choses ce est li aparelhemenz. Mais cesti siut tres legierement li enflemenz d'orgueilh se la cremors nel rapresset, si ke a droit soit dit comencement de savoir ce ke premiers soi <pb n="143"/> met encontre a la pestilence de folie. La est uns aprochemenz a sapience, et ci une entree. Mais ne ci ne la n'est parfiz repois a l'esgardant, car la apert Deus si com cuisencenous <milestone unit="folio" n="80vb"/> et ci si com turbez. Giers, ne quier la chambre en cez lius, dont li uns apert ensi com li auditores de l'ensengant et li altres alsi com li plaiz del jugeor.</p>
<p>Mais uns lius est, la u om voit Deu vraiement repoisant et quoit, qui n'est mie de jugeor ne de maistre mais d'espous, et ki a moi, vraiement, est chambre, car des altres nel sa ge dire, se ge alcune foiz i sui menez. Mais guai! car ce fut rere hore et petite demorance. La, vraiement, est conue la merciz Deu parmanablement sor ceaz ki lui criement. Et bieneurous est cilh ki puet dire: <q rend="ital"> Ge sui parceniers de toz ceaz qui toi criement et gardent tes comanz. </q> Li proposement Deu, et la sentence de pais, parmaint sor ceaz ki lui criement, et ilh soi fait nonsachanz de lor malz si reguerredonet lur biens, si ke, en une mervelhoise maniere, ne mie tant solement li bien, mais mimes li mal, lur soient turneit en bien. Ohi! vraiement bieneurous cilh solement en cui nostre Sire ne contet nul pechiét, car qui nul n'at <milestone unit="folio" n="81ra"/> ce est nulz, car tuit ont pechiét et si ont mestier de la merci Deu. Nequedent, qui accuserat encontre les elliez Deu? Assez m'est a tote justice celui soul avoier merciable a cui sol ge ai pechiét. Tot ce ke ilh ne voelt conter en moi est alsi com ilh ne fuist mie. Nul pechiét faire, ce est la justice Deu, et la justice de l'home, la merciz de Deu. Ce ai ge esgardét, et si ai entendut la veriteit de cele sentence: <quote rend="ital"> Nulz ki nez soit de Deu ne pechet, car la celeste generations lo gardet. </quote> La celeste generations, c'est la parmanable predestinations par cui Deus amat ses elliz et fist plaisanz en son chier Filh, anz ke li mundes fuist faiz, ki li apparoient en sainteet, par ke ilh veïssent sa vertut et sa glore, par ke ilh fuissent compangon de l'heritage de celui, a cui ymagene ilh apparoient semblant. De ceaz ai ge veüt alsi com ilh unkes ne pechassent, car, se ilh semblet ke ilh alcune chose aient forfait en tens, nequedent ne parmaint mie en la parmanabliteit, <milestone unit="folio" n="81rb"/> car la caritez de lor Pere coevret la <pb n="144"/> multitudine de lor pechiez. Et cez di ge bieneurous cui felonies sunt pardonees et cui pechiét sunt covert. Et cant ge esgardoie ce, si moi nasquit sodainement si granz fiance, et fut en moi espandue si granz leece, ke si granz cremor n'astoit mie devant venue el liu de hisdor, ce est el liu de la secunde vision, si ke moi sembloit ke ge fuisse li unz de cez bieneurous. Ohi! se ce duraist! Lo parés visite moi, Sire, en ton salut, por veoir en la bonteit de tes elliz et por leecier en la leece de ta gent.</p>
<p>Ohi! vraiement lius de repois, et ki a droit est dignes del nom de la chambre, en cui l'om voit Deu ne mie si com turbeit par ire u par songe, anz i proevet l'om sa volenteit ki bone est et bien plaisanz et parfite. Ceste visions n'espaüerist mie anz assuaget; ne somunt mie la noisouse curiositeit anz l'apaisentet; n'anoiet mie les sens, anz les repauset. Ci, vraiement, se repoiset l'om. Deus est paisiebles si apaisentet <milestone unit="folio" n="81va"/> totes choses, et lui esgarder, ki quoiz est, est granz repaus. Dont voit l'om alsi com lo roi, ki, aprés les jornéz tenzons des deforiens plaiz, laisset les turbes, et eschivet les noises, et ki s'en vat la nuit ver son ostel et entret en sa chambre a pau de gent, ke ilh denget avoir familiares en cest secreit; dont soi repauset, certes, en tant plus segurement en com bien plus priveement, et en tant soi maintient plus paisieblement en com bien ilh esgardet plus plaisanment ceaz solement cui ilh aimet. Se alcun de vos par aventure avient ke ilh alcune hore soit raviz en cest secreit et en cest sanctuaire Deu, si ke ne li besonious sens, ne la poindanz songe, ne la mordanz culpe, u cez choses ke l'om puet oster plus griement, les sorvenanz fantomes des corporéz ymagenes, ne l'en rapellent ne l'en desturbent, ciz, voirement, cant ilh repairrat a nos, porat joie avoir et dire: <q rend="ital"> Li rois moi menat en sa chambre. </q> Et, nequedent, n'ose mie <milestone unit="folio" n="81vb"/> folement affermer se ce est cele de cui l'enspouse s'enlecet. Nequedent, ce est une chambre, et chambre de roi, car de cez trois lius ke nos avons assignez a trois visions, est ciz solement paisibles. Car, si com overtement est demostreit, el promerain petit, et en l'altre ne receoit l'om point de repous, com ilh el promier apeiret sonjous et travalhet la curiositeit a l'estude de chercier, et en l'altre <pb n="145"/> mervelhous et dehurteit la floibeteit. Mais en cest tierc liu ne denget ilh mie aparir paürois, mais nes tant a mervelhier com a amer, paisiebles et plaisiebles, dulz et suéz, et de pluisors merciz a toz cez ki l'apelent.</p>
<p>Or retenget vostre ramenbrance la brieteit de cez choses dont nos avons desputét par longe parole, del cellier, del jardin, et de la chambre. Ramenbret vos des trois tens, et des trois desertes, et des trois alsi ke gueredons. El jardin enten les tens, el cellier les merites, et les gueredons en cel treple esguart de celui ki enquiert la chambre. Or soit assez <milestone unit="folio" n="82ra"/> del cellier, mais del jardin u de la chambre, s'alcunes choses i font a ajoster u altrement a esgarder ke nos n'aiens or dit, nel trespasserons mie en son liu. Et, se ce non, assez soient cez ki dites sunt et ne soient mie redites, ke cez choses n'enturnent en anui, ke ja n'avenget, ke dites sunt a la loenge et a la glore de l'espous de la glise, nostre Sanior Jhesu Crist, ki est sor totes choses Deus beneoiz sen fin. Amen.</p>
</div>
<div type="sermon">
<head>Sermon XXIV</head>
<p> <quote rend="ital"> Li droit toi aiment. </quote> Et ce, a cui persone lo jugerons nos miéz covenir? Se ce est az jovenceles, sens dote ce dient eles a lur mere. Car, cum eles li eüssent dit: <q rend="ital"> Nos nos enleicerons et enjoïstrons en toi, ramenbrables de tes mameles plus ke de vin, </q> manés par continuee parole dient aprés: <q rend="ital"> Li droit toi aiment. </q> Ge cui por les alquanz de lur numbre, ki ne savroient mie ce mimes, ja soit ce ke ilh semblaist ke eles corussent avoc eles, anz queroient ce ke lur eret et n'aloient mie simplement ne netement anz avoient <milestone unit="folio" n="82rb"/> envie de le special glore de lor mere et queroient occasion de murmurer encontre lei, par ce ke ele astoit suele entree es celliers. Et ce n'est altre chose se ce nom ke li Aposteles dist: <q rend="ital"> Perilh es fauz freres. </q> Ce sunt celes a cui ele est destrente assez faire por lei cant eles la ranponnoient, cant ele dist: <q rend="ital"> Ge sui noire, mais ge sui bele, filhes Jherusalem. </q> Giers, por celes ki murmurent, ki ramponnent, dient celes ki bones sunt, ki simples, ki humles, qui suéz sunt, celes dient a l'espouse por lei <pb n="146"/> conforteir: <q rend="ital"> Li droit toi aiment. </q> N'aies cure, font eles, del blame de cez ramponneresses, cant ferme chose est ke li droit toi aiment. Certes, bons confors est, cant nos bien faisons et li mal nos laidengent, se li droit nos aiment. Del tot assez est, encontre la boche de ceaz ki felonies dient, l'aesmance des buens, avoc lo tesmoing de le conscience. El Sanior serat loee mi anrme; ce oient li suef s'en soient liét. <q rend="ital">Li suef, fait ilh, en soient liét.</q> Az suéz plaise <milestone unit="folio" n="82va"/> ge, car ge sofferrai par enweil corage tot ice ke li envie des perduz vorrat getter en moi.</p>
<p>Ge cui ke en cest sens est mis: <quote rend="ital"> Li droit toi aiment, </quote> et ne mie, si cum ge aesme, en vain, cant ge voi par tot téz genz en l'asemblee des jovenceles qui songiousement prendent garde az faiz de l'espouse, ne mie por ensivre mais por detraire. Tu les verrois arrier aler et assembler et seoir ensemble, et manés alaischier les isneles lengues en murmure ki a blamer fait. Li une soi assemblet a l'altre, ne ne soi reposent, si grant covoitise ont eles del detraire u d'oïr celui ki detrait. Eles sunt familiares al mal dire, concordables a discorde. Eles acordent entre eles les tres anemiables amistiez et si font hainouse collation par engel desier de consentable malvastiz. Ne fisent mie cha en arier altrement Herodes et Pylates, de cui li Ewangiles reconte <quote rend="ital"> ke ilh devinrent ami en cel jor, ce est el jor de le passion nostre Sanior. </quote> Ensi assembler <milestone unit="folio" n="82vb"/> n'est mie mangier lo soper nostre Sanior mais, miéz, meschir et boivre lo bevrage des diables, cant les lengues des unes aportent lo venin de perdition et les orelhes des altres receoivent volentiers la mort entrant. Ensi, solunc lo prophete, <quote rend="ital"> entre la mort parmi nos fenestres, </quote> cant les lengues et les oreilhes nos frotent, et nos tenchons de meisir li uns de nos a l'altre lo mortel boivre de detraction. Ne venget mie mi anrme en conselh de detrahors, car Deus les heit, si com dist li Aposteles: <q rend="ital"> Li detrahor sunt a Deu haït. </q> Et oies coment Deus confermet ceste sentence, la u ilh parole el psalme: <quote rend="ital"> Celui ki priveiement detrahoit a son proïme, celui parsivoi ge. </quote> </p>
<p>Et n'est mie merveilhe, cant ciz visces maement escombat et parsiut plus aigrement des altres la cariteit ki Deus est, si com vos poez veoir. Tuit cilh ki detrahent, <pb n="147"/> promiers, vraiement, soi mostrent estre vueit de cariteit. En aprés, ke entent cilh en detrahant altre chose se <milestone unit="folio" n="83ra"/> ce nom ke cilh cui ilh detrait venget en haenge et en despit a ceaz a cui ilh lo detrait? Giers, par sa maldisant lengue tolt ilh la cariteit en toz cez ki l'oient, et, en tant com a lui en montet, ocit et estint del tot. Et ne mie tant solement en ceaz ki present sunt mais en toz cez ki i defalent, a cui, par aventure, la volant parole parvient parmi ceaz ki i furent. Vois com legierement et com toist la parole ki isnelement vat puist conchier par la teche de son malisce une grande assembleie d'armes? Uns est ki parole, et une soule parole dist, et cele soule parole en un moment conchiet les orelhes de l'assemblee des oianz sen ocit les anrmes. Voirement, li cuers ki amers est del fiel d'envie ne puet espardre par l'estrument de le lengue s'ameres choses nom, si com dist nostre Sires: <q rend="ital"> De l'habundance del cuer parole li boche. </q> Et plusors manieres sunt de ceste pestilence: cant li un vongent lo venin de detraction nuement et sens <milestone unit="folio" n="83rb"/> honte, si com en la boche lor vient, li altre vuelent covrir d'une falseteit de foint honte la concieute malvaistiz ke ilh ne pulent retenir. Tu verrois devant getter parfons sospirs, et puis, alsi com par une maürteit et atarjance, et par dolent viaire, et par abassiez sobreciz, et par poindanz voiz, fors eissir la maleiçon, et en tant, voirement, est ele plus enhortable en com bien cilh ki l'oient i croient, k'ele vienget de dolent cuer et plus par desier de condolant ke par malisce. <q rend="ital">Ge sui, fait ilh, mult dolenz de lui car ge l'aime assez, mais unkes nel pou castoier de ceste chose.</q> Et li altres dist: <q rend="ital">Vraiement, ce savoi ge bien de lui, mais par moi nel seüst om ja. Mais, puis ke la chose est aoverte par altrui, ne puis mie noier la veriteit. Dolenz lo di, vraiement ensi est ilh.</q> Et puis si dist: <q rend="ital">Granz damages, car, vraiement, en altres choses valt ilh mult, mais, al voir dire, en ceste partie ne puet ilh estre escusez.</q></p>
<p>Cant nos cez poies choses avons dites encontre <milestone unit="folio" n="83va"/> lo tres malvais visce, retornons por esplaner l'ordene et si demostrons ki en cest liu font a entendre li droit. Ge n'aesme mie ke alcuns ki droitement entendet sentet ceaz estre solunc lo cors droiz apelez ki l'espouse <pb n="148"/> aiment. Par tant, fait a demostrer de par nos la spirituéz droiture, ce est del corage u del cuer. Ce est li Espirs ki ci parolet, qui az spirituéz dist spirituéz choses. Giers, solunc lo corage fist Deus l'ome droit, ne mie solunc la terriene et la pesant matere. Voirement a sa ymagene et a sa semblance lo creat ilh. Et ilh, si com tu chantes, <quote rend="ital"> est droiz, li Sires nostre Deus, et n'est mie torture en lui. </quote> Giers, Deus, ki droiz est, fist l'ome droit, semblant a soi, ce est sens felonie, si com felonie n'est mie en lui. La felonie si est visces de cuer, ne mie de char, par ke tu saches ke la semblance de Deu est a garder u a recovrer en la spirituel parçon de toi, ne mie en la crasse et en la paluose substance. Vraiement Deus est espirs, et ceaz ki vuelent semblant a Deu estre, u parmanoir u <milestone unit="folio" n="83vb"/> devenir, ceaz covient entrer al cuer et en espir traitier de ceste afaire, la u ilh, esgardant par aoverte face la glore Deu, soient tresmuét en cele mimes ymagene, de clarteit en clarteit, si com de par l'Espir nostre Sanior. Nequedent, la stature del cors donat Deus droite a l'home, par tant, puescelestre, ke la corporéz droiture de la deforiene et de la vielhe oevre sormonuist lo deventrien home, celui ki faiz est a l'ymagene Deu, ke ilh gardaist la spirituel droiture, et ke la bealtez del lymon choisast la laidece del corage. Quéz chose est plus descovenable ke porter tort corage en droit cors? Puanz chose est et tresturnee ke li vaiseaz de palut, ce est li cors de terre, at contremont les oez et esgarde delivrement lo ciel, et delite ses esgarz es lumieres del ciel, et la spirituéz et celeste creature retrait ses oelz, c'est ses deventriens sens, et ses desiers trait contreval en terre, et cele ki diut estre nurrie en pales s'ahert a la boe et enbracet lo fins alsi com <milestone unit="folio" n="84ra"/> une truie.</p>
<p>Aies honte, mi anrme, ke tu la divine semblance as changie por bestial. Aies honte d'estre turnee en la palut, qui del ciel es. <q rend="ital">Arme, fait li cors, aies honte en l'esgart de moi. Tu es droite creeie, semblanz a celui qui toi creat, si moi presis en aiüe, semblant a toi solunc les linges de la corporeil droiture. Quel part unkes ke tu toi turnes, soit a Deu contremont, soit a moi contreval - car nulz ne hait onkes sa char-, quel part ke tu toi turnes, par tot toi vient <pb n="149"/> devant la semblance de ta bealteit, par tot as tu del magistere de sapience privee sormonse solunc l'estage de ta digniteit. Coment avient ce, cant ge reteng et garde ma sengerie, ke ge pris por toi, ke tu n'as honte ke tu as perdue la tue? Por quoi voit tes faitres sa semblance perdue en toi, cant ilh toi garde la tue en moi et sovent representet? Tote l'aiue ke tu devois avoir de moi as turnee en ton honte. Tu uses malvaisement de mon servise. Tu ne mains mie a droit en humain cors cant tu es bestialz <milestone unit="folio" n="84rb"/> espirs.</q></p>
<p>Les anrmes ki en ceste maniere sunt curbes ne puent mie amer l'espouse, car eles ne sunt mie amies de l'espous mais del munde. <q rend="ital"> Qui vuelt, fait ilh, estre amis del munde, ilh devient anemis a Deu. </q> Giers, querre et savorer cez choses qui sunt sor terre c'est la curbece de l'anrme, et penser et desirer cez choses ki desor sunt li drecemenz. Et par ke il soit parfiz, si lo covient a totes choses estre et por fait et par assent. Dont toi apelerai ge voirement droit se tu en totes choses sens droitement, et ne t'en depars mie por faiz. La foiz et li oevre doit nuncier l'estage del corage, cui l'om ne puet veoir. Se tu lo prueves cristien par foit, et droiturier par ovre, juge ke ilh est droiz, et, se ce nom, nel dote mie a jugier curbe. Car ensi as tu: <q rend="ital"> Se tu droitement offres, et ne devises mie droitement, si as pechiét. </q> Ne soies mie droiz offreres et malvais diviseres. Ke depars tu lo fait de la foit? A tort l'en depars, et si ocis ta foit, car la foiz sens les ovres est morte. <milestone unit="folio" n="84va"/> Offres tu morte done a Deu? Se la devotions est alsi com une anrme de la foit, ke est la foiz ki n'uevret par amur se morte carunge nom? Bien honores Deu de puant don, bien l'apaisentes, ki ta foit ocis! Coment est plaisables cil sacrifisces, u si cruel discorde at? N'est mie mervelhe se Caym s'enlevat encontre son frere, qui sa foit avoit promiers ocise. Ke toi mervelhes tu, Caym, se cilh ne regarde mie a tes dones ki toi despitet? Et n'est mie mervelhe se ilh ne regarde mie a toi, ki si es divisez en toi. Se tu dones la main a la devotion, ke dones tu lo corage a l'envie? Tu n'acordes mie Deu a toi tant com tu es discordables en toi. Ne l'apaisentes mie, anz peches, cant tu ne devises mie a droit, ja soit ce ke tu encor ne <pb n="150"/> fieres mie felonessement ton frere. Se tu n'as encor mort ton frere, tu as ja morte ta foit. Es tu donkes droiz, cant tu puirs a Deu ta main, cui cuer trait en terre li envie et la haenge del frere? Coment est droiz cilh cui foiz <milestone unit="folio" n="84vb"/> est morte, cui ovre est la mors, qui n'at point de devotion et mult d'amertunde? Vraiement, en celui ki offroit astoit la foiz, mais n'ere mie en la foiz li amors. Droite offrande, mais cruéz departement.</p>
<p>La mors de la foit, ce est li desevremenz de cariteit. Crois tu en Crist? Fai les oevres de Crist, par ke ta foiz vivet. Ta foit face vivre li amors et proeve li oevre. Ne doit mie encurber la terriene oevre celui cui la foiz des celestes choses eslievet. Tu qui dis ke tu mains en Crist, tu dois aler si com cil alat. Et se tu quiers ta glore et as envie sor altrui prosperiteit, et detrais a celui qui n'est mie presenz, et assennes celui ki t'at assenneit, ce ne fist mie Christus. Tu gehis ke tu conois Deu, mais tu lo denoies par fait. Vraiement, tu n'as mie droitement, mais felonessement, doneie ta lengue a Deu, et tue anrme al diable. Giers, oies ce qu'il dist: <q rend="ital"> Cist home moi honuret des levres, mais ses cuers est lonz de moi. </q> Tu n'es mie vraiement droiz, car tu depars <milestone unit="folio" n="85ra"/> mult a tort. Tu ne pues eslever lo chief, qui es apressez del jug lo diable. Tu ne toi pues mie drecier, sor cui felonie at sengerie. Tes felonies ont sormonteit ton chief et si com pesanz fais sunt apeseies sor toi. A la fin, la felonie siet sor un fais de plun. Vois tu ke mimes la droite fois ne fait mie l'ome droit se ele n'oevre por amor? Et cilh qui sens amor est n'at dont ilh aimet l'espouse. Mais nes les droites oevres ne font mie lo cuer droit sens la foit. Car qui dirat l'ome droit ki ne plaist a Deu? Sens foit ne puet l'om plaisir a Deu. Et ki ne plaist a Deu, Deus ne puet plaisir a lui. Car cilh a cui Deus plaist ne puet a Deu desplaisir, et a cui Deus ne plaist, ne sa spouse alsi. Giers, coment est cilh droit ki ne Deu ne sa glise n'aimet, a cui ceste parole est dite: <q rend="ital"> Li droit toi aiment? </q> Donkes, se la foiz sens les ovres est, et les ovres sens la foit, ne sunt mie assez a la droiture del corage. Faisons dont, sanior freire, nos ki creons en <milestone unit="folio" n="85rb"/> Crist, droites nos voies et nos penses. Levons lo cuer et nos mains a Deu, ke nos soiens tot droit, si <pb n="151"/> provons par droites oevres l'adrecement de nostre foit, amis de l'espouse et amét de par l'espous, nostre Sanior Crist, qui est beneoiz sen fin.</p>
</div>
<div type="sermon">
<head>Sermon XXV</head>
<p>Ellevos ce ke ge avoi dit el sermon, ke li espouse est destrense respondre az tarjanz enviouses, ki semblevent estre par cors del numbre des jovenceles mais par corage mult lonz. Car ele dist: <q rend="ital"> Ge sui noire, mais ge sui bele, filhe Jherusalem. </q> Aoverte chose est ke eles li detrairoient se li reproveroient sa noirece. Mais pren garde a la soffrance et a la bonteit de l'espouse. Ele ne rendit mie maldit por maldit, anz les benit, ensouretot cant ele les apelet filhes Jerusalem, ki miéz deüssent estre, por lur felonies, filhes de Babylone, u filhes de Baal, u s'alcuns altre téz li venist devant, apeleies. Vraiement, li prophetes li avoit pro apris, mais mimes li unctions ki aprent tote suaviteit, ke li <milestone unit="folio" n="85va"/> bleciez roseaz ne fait mie a contriebler et li fumanz fuz ne fait mie a estaindre. Par tant, ne volt mie tarjer celes qui assez erent commutes par soi, ne ne volt alcune chose ajoster az aquilhons d'envie qui les poindoient. Miéz soi travilhat estre paisieble avoc celes ki haoient la paiz, car ele savoit ke ele est dettre az foles. Giers, miéz les volt assuagier por paisible nom, car ele out plus grant soing de l'ovrer a la santét des malaides ke entendre a sa propre venjance.</p>
<p>Vraiement, tuit doient desirer ceste perfection, mais proprement est forme des buens prelaz. Vraiement, li boen et li feable prelat sevent qu'il ont receue la cure des malaides anrmes, ne mie la sengerie. Et quant ilh aparchoivent lo deventrien murmure d'alcune d'eles, par lo demostrement de lur complaindables voiz, et se ilh salhent en eles de ci que az laidenges et az rampones, cant conoissent ke ce n'atient mie az medes, mais az saniors, manés <milestone unit="folio" n="85vb"/> aparelhen encontre la desverie des anrmes la medicine, ne mie la venjance. Et ce est la raisons por quoi li espouse les apelet filhes de Jerusalem, celes cui ele soffret maldisanz et mal parlanz, par ke ele, par sa suee parole, assuajast les murmuranz, et apaisentast <pb n="152"/> la commotion, et sanaist l'envie, car escrit est: <quote rend="ital"> La paisieble lengue aquoise les tences. </quote> Vraiement, en altre liu sunt filhes de Jerusalem cez, que de ceste maniere sunt, et nes apelet mie ensi falsement li espouse. Car assez covenablement sunt apeleies filhes de Jerusalem, u por les sacramenz de sainte glise cui eles prendent avoec les boens, u par la commune de confession de la foit, u seveaz nom por la corporel compangie des feables, u mimes por l'esperance del salut ki a venir est. De cui ne funt mie a desperer teiles mimes tant com eles vivent, com granment unkes desperablement eles vivent.</p>
<p>Mais or veons ke ce est a dire ce ke aprés vient: <q rend="ital"> Ge sui <milestone unit="folio" n="86ra"/> noire, mais bele. </q> At dont nule contrarieteit en cez choses? Non. Por les simples lo di ge, ki ne sevent departir entre la color et la bealteit, ja soit ce ke la bealtez atenget a la faiture et la noirors a la color. Tot ce ke noir est n'est mie manés lait, car el oelh ne mescovient mie la noirece. Et li alquant noir chevelh plaisent az aornemenz, et li noir chevelh aoisent la bealteit u grasce az blans viaires. Et en plusors altres choses lo pues tu legierement veoir, et plusors altres choses troveras tu sens colur defors et beles en la faiture. Puescelestre en teil maniere at or li espouse la tache de noiror avoc la bealteit de sa faiture, mais, vraiement, en liu de son exil. Mais uns tens serat cant li espous de glore la prenrat a soi gloriouse en pais, cant ele n'arat ne ronce ne tache ne chose de teil maniere. Mais or, s'ele disoit ke n'avoit point de noiror, ele soi sorduiroit et vertez ne seroit mie en lei. Par tant, ne toi mervelhe se li espouse soi dist estre noire <milestone unit="folio" n="86rb"/> et lo parés at glore de ce ke ele est bele. Coment est ce ke cele n'est bele a cui est dit: <q rend="ital"> Vien t'en, ma bele? </q> Cele a cui est dit: <q rend="ital"> Vien t'en, </q> n'i astoit mie parvenue. Par tant, ke alcuns ne quide que ce n'est mie dit a ceste noire, ki encor travailhe vivant en ceste vie, ne mie a cele bieneurouse ki del tot sens tache regnet el païs.</p>
<p>Mais oies dont ele soi apelet noire, et dont bele. Clainmet ele soi noire por laide conversation ke ele promiers desoz lo prince del munde out, et ele portevet encor l'imagine del terrien home; et bele de la celeste semblance ke ele out en aprés, cant ele aloit en la <pb n="153"/> novelerie de vie? Mais se ce est, por quoi ne dist ele dont: <q rend="ital">Ge fui noire,</q> ne mie: <q rend="ital">Ge sui?</q> Et se cist sens plaist alcunui, ce ke aprés vient: <quote rend="ital"> Si com les loges Cedar, si com la pealz Salomon, </quote> covient ensi entendre, ke ele soi claimet loge Cedar de l'anciene conversation, et pealz Salomon de la novele. Car li prophetes mostre ke tot est un et loges et pealz cant <milestone unit="folio" n="86va"/> ilh dist: <q rend="ital"> Isnelement sont guasteies les loges, et mes pealz sodainement. </q> Giers, promiers fui noire, si com les viéz loges Cedar, et en aprés bele, si com les pealz Salomon lo glorious roi.</p>
<p>Mais veons coment li une et li altre chose maement regart a l'estage de meilhor vie. Se nos regardons lo deforien habit des sainz, celui ki defors est en la face, com abaissiez et com despiz ilh est, et neglenciez, alsi com par un nuncaloir, et, nequedent, esgardent devenz par aoverte face la glore Deu et sunt tresportét en cele mimes ymagene de clarteit en clarteit, si com de par l'Espir del Sanior. Ne toi semblet ke teile anrme puist a droit respondre et dire a ceaz ki li reprovevent sa noiror: <q rend="ital"> Ge sui noire, mais ge sui bele?</q> Voes tu ke ge te mostre une anrme et noire ensemble et bele? <q rend="ital"> Les epistles, funt ilh, sunt pesanz, mais la presence del cors est floive et la parole despitable. </q> Ce eret sainz Paules! Ohï! filhes Jherusalem, aesmez vos <milestone unit="folio" n="86vb"/> ensi de saint Paule solunc la presence del cors et despitiez si com descoloreit et lait, par tant ke vos veez un homeçuel ki est affliz en fain et en soif, en froidure et en nuteit, en plusors travalz, et en plaies ultre mesure, et en mors sovent? Ce sunt cez choses ki ennoirrissent saint Paule. Por cez choses est li maistres des paiens senz honor, et viz et noirs et obscurs, et, a la fin, si com li escuvilhe del munde. Mais, n'est ilh donkes cilh ki est raviz en Paradis, ki porvat l'un et l'altre et tresperce jus ke al tierc ciel par sa purteit? Oï! vraiement tresbele anrme, cui, ja soit ce ke ele demoraist en floive cors, ne despitat mie a reçoivre la celeste bealteit, et nen refusat mie li angelicaz haltece, et nen debota la divine clartez. Apelez vos ceste noire? Ele est noire, filhe Jerusalem, mais bele. Noire solunc lo vostre, mais bele solunc lo Deu et l'angelical jugement. Et se ele est laide, par defors est. Mais ne li est mie granment se ele <pb n="154"/> est jugie de <milestone unit="folio" n="87ra"/> vos, u de ceaz ki jugent solunc la face, car li hom voit en la face et Deus el cuer. Par tant, se ele est noire defors, ele est bele devenz, par ke ele plaiset a celui a cui ele s'est loee, ne mie a vos, a cui, se ilh plaisoit encor, ne seroit mie serjanz Crist. Bieneurose cele noirors, qui enfantet la blancor de la pense, la lumiere de science, la purtez de conscience.</p>
<p>A la fin, oies ke Deus promet a ceaz ki en tel maniere sunt noir, de cui ilh semblet ke li abaissemenz de repentance, u li ardors de cariteit, alsi com li chalres del soloilh ait descoloreit: <q rend="ital"> Se vostre pechiét, fait il, sunt si com escarlate, il devenront blanc si come noiz, et se il sunt vermeilh si com vermilhons, il devenront blanc com li laine. </q> Ne fait mie vraiement a despitier es sainz ceste deforiene noirors, ki fait la deventriene blancor et, par tant, aparelhe siege a sapience. Car, si com li Sages defenist, la sapience <quote rend="ital"> est blancors de la vie parmanable. </quote> Et cele anrme covient estre blance u ele enlist <milestone unit="folio" n="87rb"/> son siege. Et se li anrme del juste est sieges de savoir, sens dote l'anrme del juste apelerai ge blance. U, puetscelestre, justice ce est la blancors. Et sainz Paules astoit justes, a cui la corone de justice astoit aparelhie. Par tant astoit blance li anrme saint Paule, et la sapience seït en lui, si ke ilh parleve sapience entre les parfiz, sapience repunse en mystere, ke nuz des princes de cest munde ne conut. Mais ceste blancor de sapience, u de justice, faisoit u deservoit en lui cele deforiene noirors de le floive presence del cors, de pluisors travalz, de junes et de voiles. Et par tant ce meïmes ke noir est en saint Paule est plus preciouse chose ke nuz deforiens ornemenz et ke nuz aparelhemenz de roi. A lei ne serat semblanz nule bealteiz de char, ne la blancors del cuier ki arderat, ne la face colereie ki voisine a pureture, ne chiere vesture, ki ancele est a viesce, ne bealtez d'oir, ne splendors de gemmes u altretéz choses, ki totes <milestone unit="folio" n="87va"/> aront corruption. Par tant despitet a droit tote la cure des sainz l'aornement et lo vain aparelhement de son deforien home, ki est corrumpuz, si soi delivre del tot et ensonge a aorner et enbelir lo deventrien, celui ki est a l'ymagene Deu et ki est renovelez de jor en jor. Car ilh sunt cert ke nule chose ne puet estre a Deu plus <pb n="155"/> plaisable ke sa ymagene, s'ele rat sa propre bealteit. Par tant n'est mie lor glore defors, ce est en la flor del foin u en la boche del puple, mais devenz, ce est en Deu. Par tant dient eles: <q rend="ital"> Li tesmoins de nostre conscience, ce est nostre glore,</q> ki Deus, ki solz est jugieres de la conscience, seit, a cui soul ilh desirent plaisir et a cui plaisir est soule vraie et souraine glore. Vraiement, n'est mie moiene cele glore qui devenz est, en cui li Sires de glore soi denget glorïer, si com dist David: <q rend="ital"> Tote sa glore de la filhe lo Roi est de devenz. </q> Et dont est sa glore a chascun plus seüre cant ilh l'at en soi, et ne mie en altrui. <milestone unit="folio" n="87vb"/> Mais ne doit mie l'om solement glore avoir en la deventriene blancor mais mimes en la noiror des deforienes choses, si ke nule chose ne perisset es sainz, mais totes choses lur turnent en bien. Et ne doit om mie solement avoir glore en la sperance, mais mimes es tribulations. <q rend="ital"> Ge moi glorirai, fait ilh, volentiers en mes floivetez, por ke la force de Crist mainet en moi. A desirer, fait ilh, cele floibetez ki est gueredonee par la force de Crist. Ki moi donrat ke ge soie ne mie solement floives, mais mimes deguerpiz, et ke ge defailhe del tot a moi mimes, par ke ge soie restabliz par la force del Sanior de vertuz. Car la vertuz, fait ilh, est parfaite en la floiveteit. </q> A la fin dist ilh: <q rend="ital"> Cant ge sui floives, dont sui ge plus fors et poissanz. </q> </p>
<p>Et cant ce est, belement ensi raturnet a soi; li espouse at glore de ce ke les enviouses li returnevent a reprovier, et si n'at mie glore de ce solement ke ele est bele, mais mimes <milestone unit="folio" n="88ra"/> de ce ke ele est noire. Ele n'at mie honte de le noiror, ke ele seit anceois avoir esteit en son espous. Car quéz plus granz glore est ke estre semblant a lui? Par tant quidet ele ke nule chose ne li est plus gloriouse ke porter lo reprovier de Crist. De ce est cele voiz de joie, sens failhe, et de leece: <q rend="ital"> Unkes n'ai ge glore s'en la croiz nom mon sanior Jhesu Crist. </q> La vergunge de la croiz est plaisanz a celui ki n'est mie desplaisanz al crucifiét. Ce est noirors, mais ce est la forme et la semblance de nostre Sanior. Va t'en a saint Ysaïe, et ilh le toi descrirat kel ilh lo vit en Espir. Car kel altre apelet ilh <quote rend="ital"> home de dolur, et sachant floiveteit, et ke ne forme ne bealteit n'astoit en <pb n="156"/> lui? </quote> Et si dist aprés: <q rend="ital"> Nos quidons ke ilh fuist si com leprous, et ke Deus l'eüst ferut et abaissiét, mais ilh est navreiz por noz pechiez et atrieblez por nos felonies, par cui pressure nos sumes sanét. </q> Ellevos ce dont ilh est noirs. Or i met ce ke sainz David dist: <q rend="ital"> Ilh est, fait ilh, plus <milestone unit="folio" n="88rb"/> bealz ke nuz des fiz des homes, </q> puis si arat tot ce el espous ke li espouse tesmonge de soi en cest liu.</p>
<p>Ne toi semblet ilh, solunc ce ke dit est, ke a droit poroit respondre az envious Judéz et dire: <q rend="ital">Ge sui noirs, mais ge sui beaz, fiz de Jerusalem?</q> Vraiement noirs, a cui n'eret ne forme ne beatez; noirs, car vermiseaz et ne mie hom, reproviers des homes et despitement del pople. Esgarde lo sordilhous en drapeaz, et plaiét et decrachiét, et enpalit de mort; dont, sens failhe, sel gehistras noir. Demande les apostles kel ilh l'esgarderent el mont, u les angeles queil cilh est en cui li angele desirent a esgarder, dont si toi mervelheras de sa bealteit. Giers, beaz en soi, et noirs por toi. Com beal ge toi conois en ma forme, Sire Jhesu, ne mie solement por les devins miracles dont tu resplendoies, mais par ta veriteit, et par ta mansuetudine, et par ta justice. Bieneurous cil ki, quant ilh t'esgardet home conversant entre les homes, soi <milestone unit="folio" n="88va"/> delivret sonjousement solunc ses forces a toi ensivre. Cest don de bieneurteit at ja pris ta espouse en comenchalhe de doelise, et n'est mie perechoise de sivre ce ke beal est ne hontouse de sofrir ce ke noir i at. Par tant disoit ele: <q rend="ital"> Ge sui noire, mais ge sui bele, filhe de Jerusalem. </q> Et puis si met la semblance: <q rend="ital"> Si com les loges, fait ele, Cedar, si com les pealz Salomon. </q> Mais ce est mult obscur et nel puet om mie del tot encercier. Vos avez tens por huchier. Se vos ne vos foindez, cil serat presenz ki aovret les mysteres, et cilh ki somunt al hucier ne targerat mie al ovrir. Ce est ilh ki aovret, et nulz ne clot, li espous de la glise, Jhesus Christus nostre Sires, ki est beneoiz sen fin.</p>
<pb n="157"/> </div>
<div type="sermon">
<head>Sermon XXVI</head>
<p> <quote rend="ital"> Si com les loges Cedar, si com les pealz Salomon. </quote> Ci devons nos comencier, car ci falit li desourains sermons. Ce atendez vos oïr ke ce soit, et coment il covienget al capitle ki prochainement est traitiez, car ce est semblance. <milestone unit="folio" n="88vb"/> Or puet ce ensi estre dit ke andous les parties de la semblance respondent a ce solement ke davant astoit dit, ce est: <q rend="ital"> Ge sui noire. </q> Et si puet ensi estre ke cez dous respondent a celes dous, ce est chascune a chascune. Cil sens est plus simples, et cil plus obscurs. Mais essaions et l'un et l'altre, et promiers celui ki apert plus grevalz. Et ne mie es dous premiers, mais es dous darriens est la grietez. Car ilh semblet bien ke Cedar, ke il atant dist com tenebres, covienget assez overtement a la noiror, mais les pealz Salomon ne covinent mie si a la bealteit. Et ki ne voit ke ciz moz loges covient bien a cele mimes semblance? Car quéz choses sunt loges se nostre cors nom, u ens nos sumes estrange? Car nos n'avons mie citez ci parmananz anz demandons celei qui a venir est. Mais nos sumes en eaz si com es loges, enforceor del regne. A la fin, cevalerie est la vie de l'home sor terre. Et tant ke nos cevalerons sor terre el cors, si sumes <milestone unit="folio" n="89ra"/> nos estrange de Deu, ce est de lumiere. Car nostre Sire est lumiere, et en tant ke chascuns n'est mie avoc lui, en tant est ilh en tenebres, ce est en Cedar. Par tant reconoisset cele plorivouse voiz estre sue: <q rend="ital"> Wai a moi! car mes exilh est elongiez! Ge demorrai avoc ceaz qui demorent avoc Cedar; mult exilhie fu mi anrme. </q> Giers, ciz tabernacles de nostre cors n'est mie manages de citain, u maisons de païsant, mais loges de soldeor u hostéz de trespassant. Giers, li cors est loge, et loge Cedar, ki par lo contregettement de soi mimes boiset l'anrme de son deventrien esgart, de la lumiere ki par tot est, et ne laisset veoir se parmi miror nom et ne mie face a face.</p>
<p>Ne vois tu, donkes, dont la noirors est de la glise, et dont alcuns runins est aers az tresbeles anrmes? Vraiement de la loge Cedar, et de la paine de la travilhouse cevalerie, de la longeor del caitif exil et des angoisses del pesant sicle, a la fin del <milestone unit="folio" n="89rb"/> cors <pb n="158"/> fraile. Car li cors ki est corrumpuz apoise l'arme, et li terriens manages apresset lo sens ki pluisors choses penset. Par tant covoitent eles estre desloies, par ke eles, leveies fors del cors, puissent voler az embracemenz de Crist. De ce disoit une des chaitives gemanz: <q rend="ital"> Ge chaitis, maleurois hom, ki moi deliverat del cors de ceste mort? </q> Cele qui de teile maniere est seit ke ele ne puet de tot estre sens tache et sens runce, et ne mie tant solement de quel que soit noiror tant com ilh est en la loge Cedar. Et par tant en desiret eissir, par ke ele s'en puist delivrer. Et ce est la raison por coi li espouse soi at clameie noire si com les loges Cedar. Mais coment soi dist ele bele si com les pealz Salomon? Ne sai quel halte et quel sainte chose sen je envolepeie en cez pealz, ke ge sen failhe n'ose atochier se al comandement nom de celui ki l'i mist. Car ge ai liut ke <quote rend="ital"> la glore apresserat celui qui trop est engrés encerchieres de la <milestone unit="folio" n="89va"/> maiesteit. </quote> Giers, lo trespasserai et atargerai, et vos, endementrues, si com solez, serez songous de moi aidier par voz prieres, ke nos revengons, en tant plus haitiét en com bien plus segur, a ce ke besonge at d'ententif corage. Et, puescelestre, li pius proieres troverat ke ne poroit mie li engrés encercieres. Nequedent, la dolors et la grevance ke ge soffre comandet fin a faire.</p>
<p>Car tant ke ge moi cuevre, brulet mon dolant peiz et manjuet mes entrailhes li fous ke ge repun en moi. Cant ilh est enclous, si rampet plus largement et si forsennet plus aigrement. Ke atient a moi, ki en amertunde sui, de ceste cantike? La force de la dolor enhostet ma intention, et li desdengemenz nostre Sanior boit fors mon espir. Car, quant cilh m'est hostez par cui mi estude en nostre Sanior soloient estre delivre, si moi at alsi deguerpit mes cuers. Mais ge en fis force a mon corage, et si m'en covri jus qu'a or, ke ilh ne semblaist ke <milestone unit="folio" n="89vb"/> li amors venquist la foit. Cant li altre ploroient, si com vos poïstes veïr, ge alai a oelz seis aprés lo cors, ge estui a la fosse jusque toz li services des exeques fut parfaiz. Ge fui vestuz de prestaz vestures, et de ma boche aempli en lui les aconstumeies orisons; a mes mains, solunc constume, gettai la terre sor lo cors de mon chier ami, ki manés <pb n="159"/> devoit terre devenir. Cilh ki moi esgardoient ploroient, et si soi mervelhievent por coi ge ne ploroi, cant tuit, vraiement ne mie lui mais moi ki lui avoi perdut, complaindoient. Car cui peiz, tant fuist de fer, ne soi movist la de moi, ki remanoi aprés Gerart? Communs eret li damages, mais por ma mescheance n'i pensevet l'om. Mais ge reluitieve a l'amor par totes les forces de foi ke ge pooi, et si moi enforcieve, mimes enviz, ke ge ne fuisse enmuz par la droiture de nature, par la dette de totes choses, par l'usage de la condition, par lo comant del Poissant, par <milestone unit="folio" n="90ra"/> lo jugement del Juste, par lo fleal del paürous, par la volenteit del Sanior. Par tant, des donkes et de or en avant, ai ge requis a moi mimes ke ge ne plore mie mult, ja soit ce ke ge soie mult turbez et dolenz. Et ge, ki pou ai larmes, ne pou mie comander a la tristece, mais, si com escrit est, <quote rend="ital"> fui turbez et si ne parlai mie. </quote> Mais la dolors rapresseie s'aracinat devenz plus parfont, et si devint, si com sen, en tant plus aigres en com bien ne li fu mie sofert ke il s'en eissist. Gel gehis, vencuz sui, mestiers est ke fors eisset ce ke ge soffre devenz. Eisset fors az oelz des fiz, ki plus humainement soffrerunt lo duel et plus dulcement enconforterunt cant ilh sevent lo damage.</p>
<p>Vos savez, mei filh, com soit droite ma dolors, com soit a doloir ma plaie, car vos veez com feables compains m'at laissiét en ceste voie u ge aloie, com voilhanz a la songe, com legiers a l'oevre, com suéz az constumes. Ki m'astoit si necessares, et a cui astoi ge si amez? <milestone unit="folio" n="90rb"/> Il astoit mes freres por parage, mais plus cusins por religion. Soiez dolent por moi, vos ki cez choses savez. Se ge astoi floibes del cors, ilh moi porteve. Se ge astoi pereceois et negliceous, il moi esveilhievet. Se ge astoi...et desporveüz, il moi sormunoit. Coment fu erragiez fors de moi hom d'une volenteit avoec moi et hom solunc mon cuer?</p>
<p>Nos nos amons en la vie, coment sumes nos departit en la mort? Tres amere est ceste desevrance, et cui nule riens ne poüst faire se la mors nom. Car, cant moi laissasses tu vif tant com tu fuisses vis? Mult est paürous departement li oevre de la mort. Car ki fuist ce ki <pb n="160"/> n'espargast a derumpre si suef loien de nostre entrechangable amor se la mors nom, qui est anemiable a tote suaviteit? Bien mors, ki eas dous at, forseneie, ocis, cant ele un at ravit. N'est ele ausi mors a moi? Mais plus ke mors, a cui la vie est reserveie, ki plus est maleurouse ke nule mors. Ge vi par <milestone unit="folio" n="90va"/> ke ge vivant muire, et ge ce apeleroi vie? Ohi! dure mors, com plus suef tu me torrois l'usage de la vie ke lo fruit! Car plus est grevalz ke mors la vie sen fruit. A l'arbre sen fruit est dobles malz aparelhiez, la hace et li fous. Giers, tu, enviouse de mes travalz, elongas ensus de moi mon amis et mon proïme, par cui estude il avoient fruit, se il unkes l'avoient. Mielz moi fuist perdre la vie ke ta presence, Gerart, ki astois de mes estudes en nostre Sanior songous traitieres, et feables aidieres, et voisous encercieres. Por coi nos amons nos, u por coi sumes nos departit? Dure est ceste conditions, mais la moie aventure fait a plaindre et ne mie la sue. Car tu, chier frere, se tu as amis perduz, tu as meilhors amis trovez. Mais ge, chaitis, quel confort aten aprés toi, ki solement es mes confors? La compangie des cors, solunc l'acordance des constumes, fu plaisanz enguelement a andous, mais li departemenz <milestone unit="folio" n="90vb"/> at moi soul navreit. Ce ke plaisanz chose eret fut commun, ce ke dolente et plorivouse moi soul. Les irors sunt trespasseies en moi, la forsenerie est enforcie en moi. A ambedous astoit plaisanz la presence de l'un et de l'autre, dulce la compangie, sueie la parole, mais ge solz ai perdut les delisces de l'un et de l'altre, et tu mueit. Et, vraiement, en cel muement as tu grant gueredon. Par com grant usure de joies et grant assembleie de bienfaiz tu as, por moi petit, la presence de Crist! Et tu ne sens nul contraire de ce ke tu n'es avoc nos, ki es mellez az rengies des angeles. Giers, n'est riens por coi tu toi complaindes de nostre presence, ke ele toi soit alsi come sortraite, cant li Sires de maiesteit toi at plantivement otroiét l'abundance de soi et des siens. Mais proïrai ge por toi? Com volentiers ge volroi savoir ke tu sentes de moi, ki ere tes chiers uns, ki loge enmei les songes et les paines et ke tu, ki apoaz <milestone unit="folio" n="91ra"/> eres de ma floibetét, as laissiét, nequedent se ilh toi leist encor penser des chaitis, qui entrez es en l'abime de <pb n="161"/> lumiere et asorbiz en cele mer de parmanable bieneurteit. Puescelestre, se tu nos conus solunc la char, or ne nos i conois tu mie, car, par tant ke tu es entrez es poissances del Sanior, toi ramenbres tu de ses justices solement, nient ramenbrables des noz. D'altre part, ki s'ajoint a Deu, ilh est unz espirs avoc lui, et si est muez en un divin talent et ne puet ja sentir ne savorer se Deu nom, et ce ke cil ki plains est de Deu sent et savoret, ce est Deus. Mais Deus est caritez, et en tant com chascuns est plus conjoins a Deu, en tant est ilh plus plains de cariteit. Vraiement, ilh ne puet soffrir passion, mais ne mie compassion, a cui propre chose est toz jors avoir mercit et espargier. Giers, necessare chose est toi estre merciable, ki es ajoinz al Merciable, ja soit ce ke tu ne soies mie chaitis; et se tu ne soffres passion, nequedent si as tu compassion. <milestone unit="folio" n="91rb"/> Par tant n'est mie tes desiers amenriz mais changiez, et par tant ke tu as Deu vestut, n'as tu mie devestue la songe de nos, car ilh mimes at cure de nos. Ce ke floive chose est, ce as tu degetteit, mais ne mie ce ke piu est. A la fin, la caritez ne charrat ja: tu ne moi oblieras mie toz jors.</p>
<p>Il moi semblet ke ge oie mon frere ki die: <q rend="ital"> Porrat donkes la mere oblier l'enfant de son ventre? Et se cele l'obliet, nequedent ne toi oblierai ge mie. </q> Vraiement, n'est mestiers. Tu seis bien u ge sui turnoiez, u ge geise, u tu moi laissas. Nulz n'est ki moi puiret sa main. A tot ke devant moi vient regarde ge Gerard, si com ge avoi aconstumeit, si n'en truis mie. Guai moi!, dont gemis ge chaitis, si com hom senz aiüe. A cui moi conselherai ge es dotouses choses, a cui moi fierai ge es averses? Ki moi porterat mes faihs et osterat les periz? N'alevent, donkes, li oeilh Gerard devant par toz mes alemenz? N'avoient donkes, Gerard, mes <milestone unit="folio" n="91va"/> songes plus conut ton peiz que lo mien, et plus familiarement l'assalhoient et plus aigrement l'encacievent? N'osteves tu, donkes, tres sovent, par ta dulce lengue, la moie ensus des paroles del siecle, et rendoies a la silence que ge amoie? Nostre Sire li avoit doneit ensengie lengue, par ke ilh seüst cant ilh devroit parler. Par tant, el savoir de ses respons, et en la graze ki donee li eret de desore, faisoit ilh assez et az privez et az estranges, si ke bien prés nulz <pb n="162"/> ne moi requeroit cui Gerars eüst encontrét. Et ilh alevet encontre ceaz qui venoient si soi mettoit devant, ke ilh ne desturbaissent sodainement ma usdie. Et ceaz a cui ilh ne pooit assez faire par soi amenoit a moi, et les altres envoievet. Ohi! sage home et feable ami. Il aidievet son ami et si ne defaloit mie az services de cariteit. Ki soi partit de lui a voede main? Se ilh astoit riches, ilh en reportevet conseilh, et se ilh eret povres, aide. Et il ne queroit mie cez choses ki sues sunt, ki soi <milestone unit="folio" n="91vb"/> mettoit enmi les songes par ke ge fuisse uisous. Car ilh avoit esperance, si com il eret tres humles, ke il aroit plus grant fruit de nostre repois ke del sien. Nequedent, il proievet a la foiz ke l'on l'en relaissaist, et il donroit liu a un altre, alsi com altres lo deüst miéz faire. Mais u fuist cilh trovez? Et il ne mentenoit mie cel offisce, si com l'om suet, par alcune envoisie volenteit, mais par l'esgart de cariteit. Vraiement, ilh travelhievet plus de toz, et si prendoit moins de toz, si ke ilh maintes foiz, cant ilh donevet as altres les necessares choses, i faloit en pluisors, si com en mangier u en vesture. A la fin, cant il vit ke ilh aprochievet a la fin, Deus, fist ilh, tu seis ke ge toz jors desirai, tant com a moi en atient, estre en repos et entendre a moi et usdier a toi. Mais ta cremors moi tinvet enploiét, et la volentez del frere, et li estudes d'estre obedient, et, sor totes choses, li amors de l'abeit mon frere. Ensi est ilh. Grasces aies tu, freres, de toz mes estudes en nostre Sanior, <milestone unit="folio" n="92ra"/> s'alcuns en fu en lui. Tes merites est se ge esploitai, se ge profitai a altrui. Tu t'entrelacieves, et je par ton bienfait seoi uisous, u astoi ensongiez es divins services, u entendoi a la doctrine des fiz. Por coi ne seïsse ge segurs devenz, cant je toi savoie faisant defors, Gerart, ma dextre mains, et lumiere de mes oelz, et mes peiz et ma lengue? Et, vraiement, mains sens lassement, et simples oelz, et peiz de conseilh, et lengue parlanz droiture, si com escrit est: <quote rend="ital"> La boche del juste penserat savoir, et sa lengue parlerat droiture. </quote> </p>
<p>Mais ke ai ge dit, ki di ke Gerars faisoit defors alsi com il ne seüst les deventrienes choses et ilh fuist senz partie de spirituéz dones? Li spirituel ki lui conurent conurent ke ses paroles oloient l'Enspir. Sei compangon <pb n="163"/> conurent ke ses constumes et sei estude ne savoroient mie la char anz ardoient par Espir. Ki fut plus roiz de lui en la garde de discipline, et plus destroiz en castiement de son cors, et plus ententius <milestone unit="folio" n="92rb"/> en esgardant, et plus subtiz en departant? Quantes foiz, cant ge parlai a lui, apris ce ke ge ne savoie, et si ke ge, ki astoi venuz por ensengier, en raloie ensengiez. Et n'est mie mervelhe de moi, cant mimes li halt et li sage home tesmongent de lui ke ce lur en astoit avenut. Ilh ne conut mie lettreüre, mais il out lo sens troveor des letres et si out alumant enspir. Il n'astoit mie es granz choses solement, mais mimes es petites, granz. Car quelz chose se pont repunre devant la voisdie Gerart, en chesteces, u en chans, u en jardins, u en aigues, a la fin en toz mestiers u en ovres de vilains? Il astoit legierement maistres as mazons, as fevres, as ahanors, as cortilhiers, as suors, et as teisors. Et cant il, solunc lo jugement de toz, eret plus sages de toz, il solz n'astoit mie sages en ses oelz. Car donaist Deus ke les pluisors, ja soit ce ke moins sages, ne tochast plus cele maleizons ki dist: <q rend="ital"> Guai vos ki sage estes <milestone unit="folio" n="92va"/> en vos oelz! </q> Cez choses di ge a ceaz ki les sevent et qui pluisors altres, et plus granz de ceaz, en conurent. Nequedent ge m'en esparge car ce est ma chars et mes freres. Nequedent tant di ge avant, ke ilh moi fut besongables et parfitables en totes choses plus ke nulz, et en petites et en granz choses, et en privees et es communes, et dedenz et defors. A droit pendoi ge toz de lui, ki astoit a moi totes choses. L'onur et la porveance et lo nom m'avoit il prés solement laissiét, car l'oevre en faisoit il. Ge astoi apelez abez, mais cil astoit porveeres en grant songe. A droit se reposat en lui mes espirs, par cui il moi loisoit delitier en nostre Sanior, et prechier plus delivrement, et orer plus secrement. Par toi astoit a moi, mes freres, ma pense et li repos paisiebles, et la parole plus faisanz, et li orisons plus crasse, et li lezons plus soventine, et li desiers plus ardanz. Guai, tu m'es toloiz, et totes cez choses ensemble! Avoc toi en sunt aleies totes mes <milestone unit="folio" n="92vb"/> delisces et mes joies. Ja revinent les songes, ja moi rehurtent de za et de la les noises, si soffre angoisses par tot. Soul moi truevent, et a moi soul remeisent, cant tu t'en alas et ge <pb n="164"/> soul gemis desoz lo faihs. U ge lo meterai jus, u ge i serai apressez, cant tu en as sortraite les espalles. Ki moi donrat ke ge toist muire aprés toi? Car por toi ne valroi ge mie, ne toi voroi mie boisdier de ta glore, mais vivre aprés toi moi est travaz et dolurs. Ge viverai, tant com ge viverai, en amertunde, ge viverai en plor, et ce soit mes confors ke en plorant moi afflie. Ne m'espargerai mie, si aiderai la main Deu nostre Sangor, car la mains Deu nostre Sanior m'at tochiét. Moi, vraiement, at ele tochiét et ferut, ne mie celui cui ele at apeleit a repos. Moi at ele ocis cant ele celui fors trenchiet. Car ki apeleroit celui ocis cui il plantat en vie? Et ce ke a lui porte de vie fut, ce est a moi mors, et de cele mort moi di ge mort, ne <milestone unit="folio" n="93ra"/> mie celui qui soi reposet en nostre Sanior. Eisiez fors, eissez fors, les larmes, qui lo desierent ja de piece. Eisez fors, car cil ki vos avoit close l'eissue est eisuz de ceste vie. Soient aovertes les fenestres del chaitif chief, si eissent fors les fontaines des aigues, se ja, par aventure, suffieront a laver les sordelhes des pechiez dont ju ai l'iror deservie. Cant nostre Sire serat confortez de moi, dont deservirai ge estre confortez; nequedent se ge ne moi esparge mie de plorer, car cil ki plorent, il seront conforteit. Par tant aient pieteit de moi tuit li saint home, et cilh ki spirituéz est en espir de suaviteit moi soffre plorant. Pense l'om de mon plor solunc humaine amor, ne mie solunc l'usage. Car nos veons chascun jor les mors plorer lur mors; grant plur, et nul fruit. Nos n'i blamons mie l'amor, se ele ne vat fors mesure, mais la cause. Car li amors est de nature, et la turbance de l'amor est poine del pechiét, et <milestone unit="folio" n="93rb"/> la cause est vanitez et pechiez. Car la, se ge n'en sui deceuz, ploret l'om les damages de la glore de la char et les damages de la present vie. A plorer funt cil ki ensi plorent. Plore ge donkes ensi? Semblanz i est mi amors, mais altre la cause et dissemblans li ententions. Certes, ne moi complain de rien ki soit el munde. Ge moi duelh ke en cez choses ki a Deu atinent ai perdut feable aide, saintime conseilh. Ge plore Gerard, Gerars en est cause, mes freres de la char, mais mes proïmes par espir et mes compains par proposement. <pb n="165"/> Mi anrme fut ajointe a la sue, et li unitez des corages fist de dous une, ne mie la consanguinitez. Vraiement la charnéz amors n'i falit mie, mais plus nos conjoinst la compangie de l'espir, li assentemenz des corages, la semblance des constumes. Giers, cant nos astiens uns cuers et une anrme, ceste anrme ki moi eret et sue trenchat li espeie et partit parmei; l'une partie en mist en ciel, et l'autre partie <milestone unit="folio" n="93va"/> laissat el palut. Ge sui cele partie qui gist el palut, a cui est fors trenchie la miedre partie de soi, et se moi dist l'om: <q rend="ital">Ne plorer mie!</q> Mes entrailhes moi sont erragies, et se moi dist l'om: <q rend="ital">Nel sentir mie!</q> Gel sen, gel sen, seveas nom dolens, car ma force n'est mie force de pieres ne ma chars n'est mie d'arain. Senz failhe gel sen, et si moi duel, et ma dolurs est toz jors devant moi. Vraiement, cil qui nos bat ne nos porat mie repenre de durece et de nonsentement, si com ceaz de cui il disoit: <q rend="ital"> Ge les feri, et il ne soi dolurent mie. </q> Ge ai gehie mi amur enver lui, ne l'ai mie noie. Alcuns l'apelerat carnal. Ge ne l'ai denoie mie estre humaine, nient plus ke moi estre home. Et se ce n'est assez, nel denoie mie estre charnel, car ge sui charnéz, mis desoz pechiét, aloiez a la mort, sugez az poines et az dolurs. Ge ne sui mie telz ke ge ne sente paines, et de la moie mort et des miens ai ge paür. Vraiement miens, miens astoit <milestone unit="folio" n="93vb"/> Gerars. N'eret, donkes, cil miens, ki astoit mes freres de la char, et fiz par profession, peres por songe, compains par espir, deventriens par amor? Il s'est partiz de moi, ge m'en sen, asenez sui griement.</p>
<p>Pardonez lo moi, mei filh, mais, se vos estes mei filh, aiez duel de la dolur vostre pere. Aiez merci de moi seveaz nom, mi ami, ki esgardez com grevaz choses j'ai receues de la main nostre Sanior por mes pechiez. Il moi at ferut de la verge de son dedengement, dignement solunc mes merites et durement solunc ses forces. Dirat, donkes, nulz ke ce me soit legiere chose vivre sens Gerart, se cil nom ki ne seit coment il eret entre moi et Gerard? Et, nequedent, ne contredi mie a la volentét Deu, ne blame mie lo jugement ke chascuns at receut solunc ce ke ilh en eret dignes: cil at la corune ke ilh avoit deservie et ge la poine dont ju ere dignes. Blame ge, donc, <pb n="166"/> la sentence, par tant ke g'en sen la poine? Cele est humaine chose et ceste <milestone unit="folio" n="94ra"/> cruéz. Humaine et necessare chose est amer les amis cant il sunt prés delitablement, et doloir griement com il sont lonz. La companiable conversations ne serat mie uisouse maement entre les amis, et la paürs de la departance et la dolors de ceaz qui sunt departit demostret com eret granz li amors entre eas cant il erent present. Ge moi duelh de toi, tres chiers freres Gerart, ne mie par ke tu soies a dolur, mais par ce ke m'es toloiz; et par tant, puescelestre, doit l'om miéz doloir de moi, ki boi lo bevrage d'amertunde et sous sui a dolur, qui lo boi sous car tu ne gostes. Ge sous soffre ce ke cil suelent enguelement soffrir ki soi aiment, cant il soi partent.</p>
<p>Car ne t'oüsse mie perdut, mais devant envoiét! Car toi sive ge quant ke soit, seveas nom tardiement, tot la u tu en es alez, car n'est mie dote ke tu ne soies alez a ceaz ke tu envieves a loenge en la tue deriene meeie nuit, cant tu, mervelhant ceaz ki environ toi <milestone unit="folio" n="94rb"/> estisoient, en liét viaire et en voiz de joie sailhis sodainement en cele chançon David: <q rend="ital"> Loez lo Sanior des cielz, loez lo es halteces. </q> Chier frere, il toi ajornevet ja enmi cele nuit, et cele nuiz astoit alumee si com juers. Senz failhe cele nuiz astoit tes alumemenz en tes delisces. Ge fui apelez a cel miracle por veoir un home liét a la mort et disant a la Mort: <q rend="ital">Mors, u est ta victore? Mors, u est tes aguilhons? N'est mie ja aguilhons mais canchons. La muert li hom chantant et chantet morant! Tu es traite a leece, mere de plur; tu es traite a glore, anemie de glore; a l'entree del regne, porte d'enfer, et, fosse de perdition, a troveüre de salut. Et ce d'ome pecheor! Et ce a droit! Car tu, fole, mesis felonessement ta posteit en l'ome innocent et juste. Ohi! Mors, tu es morte, et par force de cel ain ke tu, malsage, englotis, cui cele voiz est el prophete: <q rend="ital"> Ohi! Mors, ge serai ta mors; enfers, ge serai tes mordemenz! </q></q> Giers, tu qui es parforeie de cel ain, aovres az <milestone unit="folio" n="94va"/> creanz ki parmei toi passent large et plaisieble eissue a la vie. Gerars ne toi dote mie, laide semblance. Gerars trespasset parmei tes joises al païs, ne mie tant solement segurs mais joious et loanz. Cant ge i sorvin, et ilh a clere <pb n="167"/> voiz, si com ju oï, out acomplie la derraine partie del psalme, si esgardat contremont lo ciel et si dist: <q rend="ital"> Peres, en tes mains comant ge mon espir. </q> Et lo parés recomenza cele mimes parole et sovent redist: <q rend="ital"> Peres, Peres, </q> puis soi turna ver moi et a lie chiere dist: <q rend="ital">Ohi! com granz pietez de Deu, ki denget estre Peres des homes, et com granz glore des homes estre fiz Deu et herier de Deu, car, se il sunt fil, dont sunt ilh herier.</q> Ensi chantevet cil ke nos plorons, et en ce at ilh mon plor prés turneit en chant, car quant ge enten a sa glore, si oblie ge prés ma misere.</p>
<p>Mais la poindanz dolurs moi rapelet a moi, et la strendanz angoisse moi esvelhet legierement de cler esgart, alsi com d'un legier songe. Giers, <milestone unit="folio" n="94vb"/> plainderai, mais moi, car celui moi defent raisons. Ge cui, se lui loisoit, ke il or nos diroit: <q rend="ital">Ne plorez mie de moi mais de vos mimes.</q> David plainst a droit son filh, qui lo voloit ocire, car ilh savoit ke por lo faihs del pechiét li astoit li repairs clous del ventre de le mort. A droit plainst il Saul et Jonathan, car quant il erent plunchiét, il n'avoient nule sperance del resurdre. Vraiement il soi releveront, mais ce ne serat mie a vie. Mais en vie soi releveront ilh, par ke ilh vif en la mort muirent plus malaürousement. Et, nequedent, de Jonathan puet l'om doter. Et se ceste raisons de plaindre moi faut, nequedent si ai ge altre. Premerainement moi plain ge del damage de ceste maison, et de ma dolur. Aprés moi plain de la necessiteit des povres, a cui Gerars eret peres. Certes, ge moi plain de tot l'estage de l'ordene de nostre profession, qui grant force prendoit en tue ardor, et ton conseilh, <milestone unit="folio" n="95ra"/> et en ton exemple, Gerar. A la fin, et se ge ne moi duel de toi, se moi duel ge por toi. Certes, griement en sui ge bleciez, car ge l'amoie vehement. Et nulz ne m'en soit grevalz ne ne die ke ge ne m'en devroie mie si doloir, cant li bontiebles Samuel fut dolanz del felon roi, et David de son filh, qui lo voloit ocire, et ne mie encontre la foit ne en rampone del sourain jugement. <q rend="ital"> Chier fiz Absalon, fait a soi David, Absalon chier fiz. </q> Et, ellevos, cist vaut miéz ke Absalon. Mimes li Salveres, cant ilh vit la citeit de Jerusalem qui devoit chaïr, si plorat sor lei. Et ge ne senteroi ma propre destruction ki ci est en <pb n="168"/> present, et ne moi durroi de ma novele et greval plaie? Cil plorat par compassion, et ge n'oseroi por passion? Et, certes, a la fosse Lazari, ne ilh chosat les ploranz ne ilh lur defendit a plorer, anz plorat avoec les ploranz. <q rend="ital"> Et Jhesus larmat, </q> fait li Ewangelistes. Certes, cez larmes furent tesmoins de nature, ne mie demostereces <milestone unit="folio" n="95rb"/> de defiance. Et ke tu ne quides ke li desiers del dolant ne fuist damnations de la foit, manés, a sa voiz, eissit fors cil ki astoit mors.</p>
<p>Alsi, vraiement, nostre plurs n'est mie de senfoigerie ensenge, mais demostremenz de condition. Et par ce ke ge, ki feruz sui, plore, ne blame ge mie celui qui ferut m'at, anz targe la pieteit et se vuel flechier la crueteit. Et de ce sunt mes paroles plaines de dolur, ne mie de murmure. N'avoi ge, donques, dit chose ki plaine est de justice, ke par l'aemplissement d'une sentence est batuz cilh ki merites en eret, et coronez cil ki l'avoit deservit? Et encor di ge ke bien at fait et l'un et l'autre li dolz et li droiz Sires. Merci et jugement chanterai ge a toi, Sire. Loet toi la merci cui tu as faite a ton serjant Gerart, loet toi li jugemenz ke nos portons. En l'un fais tu a loer si com buens, et en l'autre si com droituriers. Fait, donques, a loer la bonteit solement? La droiture alsi fait a loer. Sire, tu es justes, et tes jugemenz est <milestone unit="folio" n="95va"/> droiz. Tu nos donas Gerart, tu le nos as toloit. Et se nos nos doluns de ce ke ilh toloiz nos est, nequedent n'oblions nos mie ke ilh nos fut donez. Grasces l'en rendons nos ke ilh nos soffrit a avoir celui de cui nos ne nos volsisiens mie consirer ensi grantment en com granment ilh nos avoit mestier.</p>
<p>Ge moi ramenbrai de mon covent, Sire, et de ta mercit, par ke tu soies plus droituriers en tes paroles et si venques com tu es jugiez. Quant nos astiens l'autre an a Biterne por la cause de la glise, se fut ilh malades, et cant li enfertez li enforcievet, si ke prés semblevet de la mort, et ge, durement portanz tel compangon laissier en estrange terre anz ke ge l'oüsse rendut a ceaz ki le m'avoient comandeit - car, certes, tuit l'amoient -, manés moi turnai a l'orison et, en plur et en gemant, comenzai a dire: <q rend="ital">Sire, aten jus ke al repair.</q> Cant ge l'arai rendut a ses amis, si l'oste, se tu vues; puis ne moi anuierat ilh <milestone unit="folio" n="95vb"/>  <pb n="169"/> mie. Tu m'en oïs, Sire Deus: il guarit, nos finons l'oevre que tu nos avoies comandét, nos revenimes a joie si raportons les maneies de pais. Voirement ge avoi prés obliees mes covenances, mais ce n'avois tu mie. Ge ai honte de cez soglotemenz, car l'om m'en puet argüer de prevarication. Et ke plus? Tu as requise ta commandeie chose, tu as repris lo tien. Les larmes comandent fin az paroles. Et tu, Sire, comande a eles et fin et mesure.</p>
</div>
<div type="sermon">
<head>Sermon XXVII</head>
<p>Cant nos avons, sanior frere, nostre amis, qui repairiez est en son païs, parseut par les services d'umaniteit ke nos li devins, si revien ge al proposement de chastecier ke ge avoi entrelaissiét. Car descovenable chose est plorer celui longement qui liez est, et trop engressement offrir larmes a celui assez ki siet a noces. Mais mimes se nos plorons nos damages, ce mimes ne covient mie trop, ke il ne semblet ke nos ne l'amesiens mie tant com ce que nos queriens de lui nostre <milestone unit="folio" n="96ra"/> prout. Vraiement, la joie de l'ami doit atemprer la tristece des deconfortez, et plus soffrable chose nos doit estre ce ke il n'est mie avoc nos de ce ke il est avoc Deu. Giers ju, ki aidiez sui por voz orisons, vuelh amener en lumiere tot ce ke ge sen envolepé en cez peaz qui sunt ameneies en l'exemple de la bealteit de l'espouse. Ce, si com bien vos en ramenbret, fut atochiét, mais il remeist a descovrir. Mais descos et aovert fut coment ele est noire si com les loges Cedar, giers fait a aovrir coment ele est bele si com les pealz Salomon. Alsi com Salomons en tote sa glore n'auist rien qui digne fuist de la bealteit de l'espouse et de la glore de son aornement. Et, vraiement, se nos diesiens ke cez ne sai quelz pealz n'atinent mie a la bealteit de l'espouse, mais maement a la noiror si com les loges Cedar, ne nos falroit mie ce dont nos lo poriens covenablement mostrer, si com nos lo mostrerons. Mais, se nos volons la bealteit de l'espouse faire semblant <milestone unit="folio" n="96rb"/> a quelz pealz qui unkes soient, la nos est mestiers li aide de celui a cui vos priiez ke nos dignement puissiens aovrir cest mystere. Car quelz chose est (de celes di ge ki <pb n="170"/> solunc la deforiene bealteit luisent), se ele est mise en semblance a la deventriene bealteit de quel ke plaist sainte anrme, ki n'aparrat manés vilhe et puanz a celui qui droitement seit jugier? Car quel teil chose mostre la figure de cest munde qui trespasset qui puet estre enguele a cele anrme ki at devestut lo viez home et la bealteit del noveal, qui del ciel est, vestue, aornee el liu de mourines de tresbones constumes, plus halte et plus pure ke mimes li cielz, et plus splendianz ke li soloz? N'esgarde mie a cest Salemon cant tu vues encerchier par la semblance des quelz pealz l'espouse at glore de sa bealteit. Giers, que est ce ke ele dist: <q rend="ital"> Ge sui bele si com les pealz Salomon? </q> Granz et mervilhouse chose, si com ge aesme, se tu, nequedent, nen prens mie garde a cest Salomon, mais a celui de cui dit est: <milestone unit="folio" n="96va"/> <q rend="ital"> Ellevos cist est plus ke Salomons. </q> Car en tant est ciz li miens Salomons ke il n'est mie tant solement paisiebles, si com dist ciz nons Salomon, mais mimes paiz est apelez en tesmoing saint Paule, ki dist ke il est nostre paiz. Entuer cest Salomon ne dote ge mie ke l'om ne puist trover ce dont ge ne dote mie faire semblant del tot a la beauteit de l'espouse. Et de ses pealz pren garde el salme: <q rend="ital"> Il estent, fait il, son ciel si com peal. </q> Vraiement, ne mie cilh Salemon, car ja soit ce ke ilh fuist mult sages et mult poissanz, nequedent ne pout il mie estendre lo ciel si com peal; mais ciz ki n'est mie tant sages com mimes savoirs, qui s'estendit et fist por les siens. Vraiement, cestui voiz, ne mie celui, est ceste: <q rend="ital"> Cant tu apparelhieves les cielz s'astoi ge presenz. </q> Certes, a celui ki les cielz faisoit, ce est Deus li Peres, astoit sens failhe presens sa vertuz et sa sapience. Et ne quidiez mie ke ele i estuist usouse, si com por esgarder solement, par ce ke ele dist: <q rend="ital">Ju i astoi presenz,</q> <milestone unit="folio" n="96vb"/> et ne dist mie: <q rend="ital">Ge les aparelhieve.</q> Esgarde un pou desoz si troveras ke ele dist ke <quote rend="ital"> ele astoit avoc lui apparelhanz totes choses. </quote> A la fin dist li Ewangeles: <q rend="ital"> Totes les oevres ke li Peres fait, fait li Fiz alsi. </q> Et il, vraiement, estendit lo ciel si com peal. Bele est cele peal, ki en la maniere d'un grant pavilhon covre tote la face de terre et delitet les humains esgars par la bele varieteit del soloilh, et de la lune, et des estoiles. Quéz chose est plus bele de ceste peal? Quéz <pb n="171"/> chose est plus bele del ciel? Nequedent, ne fait mie a metre a la glore et a la bealteit de l'espouse, car de ce valt ilh moins ke sa figure trespasset si com corporéz et ki est sogette as humains sens; car cez choses ke l'om voit sunt temporéz et cez ke l'om ne voit parmanables.</p>
<p>Mais une rainable bealtez ou une spirituéz forme, ki est parmanable, at li espouse, et par tant parmanable ke ce est une ymagene de parmanabliteit. Sa bealtez ce est caritez, et la caritez, si com vos avez luit, ne faut unkes. <milestone unit="folio" n="97ra"/> Et s'i est alsi justice, ki maint parmanablement. Patience alsi i est, et de lei leis tu alsi: <quote rend="ital"> La pacience des povres ne peristrat mie. </quote> Et coi de la volentrive povreteit, et coi d'umiliteit? Ne desert donkes li une lo regne parmanable, et li altre parmanable ensalcement? A ce atient la sainte cremors nostre Sanior, ki maint parmanablement, et prudence alsi, et temprance et force. Et s'alcunes altres vertuz sunt, ke sunt eles se alsi nom com unes margaries en l'aornement de l'espouse, ki flamboient par parmanable splendor? Voirement parmanables, car eles sunt sieges et fundemenz de parmanableteit. Car la parmanable et bieneurouse vie sen failhe n'at point de liu en l'anrme se par les vertuz nom, dont li prophetes dist a nostre Sanior, ki vraiement est vie parmanable: <q rend="ital"> Justice, fait ilh, et jugemenz est apparelhemenz de ton siege. </q> Et li Apostles dist ke <quote rend="ital"> Christus maint en nos cuers, </quote> ne mie del tot mais ensenganment <milestone unit="folio" n="97rb"/> par la foit. Et cant nostre Sires devoit seoir sor l'aine, si esternirent lur vestimenz li disciple desoz, et par ce signifiarent ke li salveres u li saluz ne puet seoir en nue anrme, ke ilh ne truevet vestue de la doctrine et des constumes des apostles. Et par tant la glise, ki at la promesse de bieneurteit ki est a venir, s'estudoiet endementres de soi apparelhier et aorner en doreie vesture, avironeie de varieteit de grasce et de vertuz, par ke ele soit digne troveie de receoivre la planteit de grasce.</p>
<p>A ceste bele spirituel varieteit ke ele at endementres receut en son promier gueredon, alsi com en une vesture de sanctification, n'ose ge en nule maniere faire semblant en bealteit cest corporel ciel ke l'om puet veoir, ja soit ce <pb n="172"/> ke il soit par la varieteit des estoiles tresbeaz solunc sa maniere. Mais ilh est uns cielz del ciel, de cui li Prophetes dist: <q rend="ital"> Loez lo Sanior ki montet sor lo ciel del ciel a orient. </q> Et ciz cielz est entendables et spirituéz; et cilh ki fist les cielz <milestone unit="folio" n="97va"/> en entendement, lo creat et fist parmanable, et si maint en lui. Et ne quides mie ke la devotions de l'espouse remanget defors cel ciel, u ele seit ke ses amis maint, car la u ele seit ke ses tresors est, la est ses cuers. Ele aimet vraiement ceaz ki present sunt al viaire de celui a cui ele tent, et cant ele ne s'i puet or acompangier par veüe, si studoiet ke ele soit a ceaz conformee par vie et si criet plus par constumes ke par voiz: <q rend="ital"> Sire, ge ai ameit la bealteit de ta maison et lo liu del manage de ta glore. </q> </p>
<p>Vraiement, de cest ciel n'at ele mie desdeng se ele en trait semblance. Ciz est estenduz si com pealz, ne mie par l'espasce de lieus mais desiers de corage, et divisez par mervelhouses et diverses ovres de l'artifior. Et cist devisement ne sunt mie de colurs mais de bieneurteit, car les uns at ilh faiz angeles, les altres archangeles, les altres sengeries, les altres princeries, les altres postez, les altres thrones, les altres cherubin, <milestone unit="folio" n="97vb"/> les altres seraphin. Ensi est stellez ciz cielz, ensi est depointe ceste pealz. Ceste est la pealz del mien Salomon et ceste la miedre en tot l'aornement de sa grant glore. Et ceste granz pealz at en soi pluisors pealz Salomon, car chascuns bieneurous et sainz est vraiement pealz Salomon. Car, vraiement, ilh sunt bontieble et estendut en cariteit jus ke a nos, a cui ilh n'ont mie envie de repartir lur glore, si ke par ce nes anoiet mie d'estre entre nos anz sunt songous entuer nos et portent la cure de nos, car tuit sunt amministror espir envoiét en ministere por ceaz ki prendent le heritage de salut. Par tant, alsi com tote cele assemblee des bieneurous est singulerment apelee cielz, alsi sunt ilh apeleit ciel des cielz solunc chascun de ceaz ki vraiement sunt ciel, et a chascun atient ce ke dit est: <q rend="ital"> Il estent lo ciel si com peal. </q> Vos veez, si com ge croi, queles cez pealz sunt, et de quel Salomon, de cui semblance l'espouse se glorïet. <pb n="173"/> Or <milestone unit="folio" n="98ra"/> esgardez la glore de celei ki soi fait semblant al ciel, et a cel ciel ki en tant est plus glorious en com bien ilh est plus devins. Et ne prent mie a tort semblance de la dont ele est neie, car se ele s'at fait semblant az loiges Cedar por lo cors ki de terre est, por coi ne soi feroit ele alsi semblant al ciel por l'arme qui del ciel est, maiement cant sa vie tesmonget sa naiscence, et la digniteit de la nature et del pahis? Ele aoret un Deu si com li angele, ele aimet Christum sor totes choses, si com li angele; ele est caste si com li angele, et en char de pechiét et en frailhe cors, ki ne sunt mie li angele. A la fin, ele quiert et savoret cez choses qui entuer eaz sunt et ne mie ceaz ki sunt sor terre. Quelz chose est plus aoverte ensenge de celeste naiscence ke retenir en la contreie de descordance la semblance et la glore de la celeste vie, et ke cilh ki en exilh est en terre vit si com angeles en cors bien près bestial? De celeste poissance sunt cez choses, <milestone unit="folio" n="98rb"/> ne mie de terriene, et li anrme ki cez choses puet mostret overtement ke ele est del ciel. Nequedent, oies plus overtement: <q rend="ital"> Ge vi la sainte citeit Jerusalem novele descendant del ciel, aparelhie de par Deu si com espouse a son baron. </q> Et puis aprés: <q rend="ital"> Et si oï une granz voiz del throne, ki dist: <q rend="ital">Ellevos li manages Deu avoc les homes et si manrat avoec eaz. </q></q> Por coi? Par tant, si com ge croi, ke ilh de toz aquiert a soi une espouse. Mervelhouse chose! Ilh venoit a l'espouse et si ne venoit mie sens espouse. Ilh queroit l'espouse, et li espouse eret avoc lui. Astoient donkes eles dous? Non, car ilh dist: <q rend="ital"> Une est amica mea. </q> Mais, alsi com ilh volt de plusors herdes de berbiz faire une, si com uns bergiez fuist et uns pastres, alsi com ilh avoit des al comencement l'asemblee des angeles a espouse, se li plout ilh apeller des homes sa glise et faire une avoc celei ki del ciel est, si ke uns espous soit et une espouse. Par tant, de ce ke ajostee i est est cele parfaite, ne <milestone unit="folio" n="98va"/> mie dobleie, et si conoist ke de lei est dit: <q rend="ital"> La moi parfaite est une. </q> Une les fait la conformitez or, vraiement, en semblant devotion, mais aprés en enguele glore.</p>
<p>Giers, et l'un et l'autre as tu del ciel, et l'espous Jhesum et l'espouse Jerusalem. Et cilh vraiement, par ke <pb n="174"/> om lo veïst, abaissat soi mimes si prist la forme del serf et si devient hom. Mais que quidons nos de celei, en quele forme u en quele semblance u en quel habit la vit descendant cilh ki la vit? En la compangie des angeles ke ilh vit descendanz et montanz sor lo filh de la virgene? Mais, nos disons miéz ke ilh donkes vit l'espouse cant ilh vit lo Filh Deu en char et ilh conut dous en une char. Car cant ilh sainz Emmanuel aportat en terre lo magistere de la celeste discipline, et cant cele veable ymagene, et la semblance de la bealteit de cele souraine Jerusalem ki est nostre mere, ki eret expresseie en lui, nos fut conute par lui, ke veïmes nos altre chose ke l'espouse en <milestone unit="folio" n="98vb"/> l'espous, et ovins mervelhe cel mimes un Sanior estre espous enbelit de sa corone et espouse aorneie de ses mourimes? Giers, cil mimes ki descendit, ce est cil ki remontat, ke nulz ne remontet el ciel se cilh nom ki en descendit, uns mimes Sires, et espous el chief et espouse el cors. Et ne fut mie en vain ke li celestes hom fut veüz en terre, cant il des terriens fist plusors celestes semblanz a soi, si ke ce soit aemplit ke l'Escriture dist: <quote rend="ital"> Tel com li celestes est, tel seront li terrien. </quote> Giers, des donkes vit hom solunc la constume del ciel, cant cele ki vient des fins de la terre oïr la sapience Salomon s'ajoinst al celeste home par caste amor, a la semblance de cele souraine et bieneurouse nature; et se ele encor n'i est jointe par semblance si com cele, nequedent se li est espousee par la foit, solunc la promesse Deu, ki dist par lo prophete: <q rend="ital"> Ge t'esposerai a moi en merciz et en pietez, et si toi esposerai a moi en foit. </q> Par tant se poinet ele miéz et miéz de soi faire <milestone unit="folio" n="99ra"/> semblant a la forme ki del ciel vint, et si aprent a lei estre hontouse et sobre, et caste et sainte, et soffranz et pie, et, a la fin, sueie et humle par cuer. Et, par tant, cele ki est de tel maniere tencet par constumes, ja soit ke ele ne li soit presenz, plaisir a celui en cui li angele desirent a esgarder, ke par ce ke ele art d'angelical desier soi proevet estre citaine de sainz et priveie a Deu et soi pruevet estre amie et espouse. Ge cui ke teile anrme n'est mie solement celeste por la nascence, mais que l'om la puet a droit apeler ciel por l'ensevance. Et dont mostret ele overtement ke sa nascence est del ciel cant sa <pb n="175"/> conversations est el ciel. Giers, alcune sainte anrme est cielz, en cui est li soloz li entendemenz, la lune la foiz, les estoiles les vertuz. U, certes, soloz li est amors de droiture u la chalors de cariteit, et la lune la continence. Car alsi com ilh dient ke la lune n'at point de clarteit se del soloilh nom, alsi li merites de continence est nulz sens cariteit <milestone unit="folio" n="99rb"/> et droiture. Par tant dist uns sages: <q rend="ital"> Ohi! com est bele la caste generations avoc la cariteit. </q> Et ne moi repen mie ke ge ai les estoiles apeleies vertuz cant ge esgar la covenableteit de la semblance. Car, alsi com les estoiles luisent par nuit et lo jor s'atapissent, alsi la vraie vertuz, ki sovent n'apert mie es prospres choses, splendeiet es averses. La promiere chose est de voisdie, et ceste altre de necessiteit. Giers, la vertuz est stoile, et li hom de vertuz cielz. Que alcuns par aventure, cant Deus dist par lo prophete: <q rend="ital"> Li cielz est mes sieges,</q> n'aesmet a entendre cest tornant et cest veable ciel, et ne mie maement celui dont li Escriture dist: <quote rend="ital"> Li anrme del juste est sieges de savoir. </quote> Giers, cilh ki de part la doctrine del Salveor savoret Deu estre Espir, et ke il fait aorer en Espir, ilh ne dote mie ke ilh n'ait siege spirituel. Et, par tant, ai ge ce fianment dit, et ne moins de l'espir del juste home ke de l'angelical. Et en cest sens moi confermet maement cele feable promesse: <q rend="ital"> Ge et li Peres, <milestone unit="folio" n="99va"/> fait li Filz, venrons a lui, ce est al saint home, et si ferons manage avoc lui. </q> Et ge aesme ke li prophetes ne dist d'altre ciel cant ilh dist: <q rend="ital"> Mais tu mains el saint, loenge Israël. </q> Et li Aposteles dist overtement ke <quote rend="ital">Christus maint parmi la foit en noz cuers.</quote></p>
<p>Et n'est mie merveilhe se li Sires Jhesus maint volentiers en cest ciel, de cui ilh ne dist mie tant solement ke ilh fuist, si com de l'altre, anz morut por lui aquerre et a rachater. Et par tant dist ilh, cant ilh out son desier aemplit aprés lo travailh: <q rend="ital"> Ce est mes repous sens fin, ci manrai ge, car ge l'ai enluit. </q> Et bieneurose cele a cui est dit: <q rend="ital"> Vien t'en, mi enluite, si toi metterai en mon throne. </q> Por coi es tu or dolente, mi arme, et por coi moi desturbes tu? Ne quides tu ke tu puisses entuer toi trover liu a oés lo Sanior? Et ki seroit en nos lieus covenables a ceste glore et suffianz a ceste maiesteit? Car soie ge dignes aorer el <pb n="176"/> lieu u sei piét estuirent! Qui moi donrat seveaz nom ke ge aherde <milestone unit="folio" n="99vb"/> az traces d'alcune sainte arme, ke Deus at enluite en manage a soi! Nequedent, se ilh dengievet espandre en mi anrme l'ointure de sa mercit, et estendre si com peal ke l'om voirement puet estendre cant ele est ointe, si ke ge puisse dire: <q rend="ital"> Ge coru en la voi de tes comanz cant tu enlaissas mon cuer, </q> ge li poroi mostrer en moi mimes, et se ce n'eret une granz maisons apparelhie u ilh poïst seoir a table avoc ses desciples, nequedent seveaz nom la u ilh poroit encliner son chief. Ge esgar voirement de lonz ceaz bieneurous de cui est dit: <q rend="ital"> Ge demorrai en eaz et si irai en eaz. </q> </p>
<p>Ohi! com granz largece a cele arme, et com granz sengerie de merites, qui est digne de receoivre en soi la divine presence et suffianz al penre! Et ke est cele qui at a oés l'oevre de maiesteit espasces por aler? Vraiement ele n'est mie enlacie es deforienes choses u es songes seculers, n'est mie doneie al ventre ne a luxure, n'est mie curiouse por esgarder u covoitouse <milestone unit="folio" n="100ra"/> de sengerie, u orguelhouse se ele l'at. Car l'arme covient promiers estre voide de totes cez choses, ke ele devenget cielz et manages de Deu. Et se ce nom, coment porat ele estre oisouse et veoir ke ilh est Deus? Mais neaz a haenge ne a envie ne a rancor ne doit ele ottroier, car en malvolant anrme n'enterat mie sapience. Dent aprés la covient creistre et enlaisier, si ke ele puist Deu receoivre. Et sa largece ce est amors, si com dist li Aposteles: <q rend="ital"> Soiez enlargiét par cariteit. </q> Car, ja soit ce ke li anrme, ki espirs est, ne receoivet mie corporiene grandece, nequedent se li donet la graze ce que nature li avoit denoiét. Ele creist vraiement et si s'estent, mais spirituelment. Ele creist, mais ne mie en substance mais en vertut et en glore creist ele. A la fin, ele creist et esploite en parfit home en la mesure de l'eage de la planteit de Crist. Ele creist en saint temple en Deu. Giers, la grandece de chascune anrme doit om aesmer solunc la cariteit <milestone unit="folio" n="100rb"/> ke ele at, si ke cele ki mult en at en soit grande, et pau petite, et nient nienz. Si com dist li Aposteles: <q rend="ital"> Se ge n'ai cariteit, nienz soi. </q> Mais se ele encomencet a avoir com pau ke soit, si ke ele seveaz nom aimez ceaz ki l'aiment et saluet ses <pb n="177"/> freres et cez ki lei saluent, ne di ja ke celes anrmes n'en aient point ki retient la compangable caritét en la raison de la doneie et de la prise chose, mais, nequedent, solunc la parole nostre Sanior, <quote rend="ital"> ke fait ele plus ample chose? </quote> Par tant, ne grant ne large n'apele cele anrme ke ge conois estre de si petite cariteit.</p>
<p>Mais, se ele creist et esploitet, si ke ele trespasset lo bonne de ceste estroite amor, si ke ele parprendet par tote la franchise de l'Espir les larges fins de la bonteit Deu, si ke alsi com par un large escuerz de bone volenteit s'estendet a toz ses proïmes por amer chascun si com soi mimes, dont n'est mie a droit dit a celei, ki soi mimes fait ample: <q rend="ital">Quel chose fais tu plus ample?</q> Vraiement, ample <milestone unit="folio" n="100va"/> escuerz de cariteit portet cele qui toz embracet, mimes ceaz a cui ele n'est alloie par nule necessiteit de char, ne attraite par nule esperance d'alcun prout a avoir, ne redevable par nul rendement de chose ke ele at prise, ne astrainte par nule dette, se par celei nom de cui est dit: <q rend="ital"> Ne doies rien alcunui se ce nom ke li uns de vos aimet l'autre. </q> Mais, se tu mettes tant avant ke tu faces force al regne de cariteit, si ke tu, pius roberes, puisses envaïr ses darriens termes, si ke tu ne voelhes mie clore az anemis les entrailhes de pieteit, et ke tu faces bien a cez ki toi parsivent et noisent, et ke tu soies paisiebles avoc ceaz ki pais haient, dont serat sen failhe la largece de tue arme la largece del ciel, et enguele haltece et ne mie dessemblanz bealtez dont est aemplit en lei ce ke dit est: <q rend="ital"> Ilh estent lo ciel si com peal. </q> Et en cest ciel de si mervilhouse grandece et largece et haltece et bealteit ne denget mie tant solement habiter cilh sourains, <milestone unit="folio" n="100vb"/> cilh nient mesurables, cilh glorious, ans s'i enbanoiet largement.</p>
<p>Vois tu quelz cielz sainte glise at en soi, ja soit ce ke ele ne soit nient moins en tote soi unz granz cielz estenduz de l'une mer de ci ke a l'autre, et del fluive de ci ke az fins del cercle de la terre? Voies alsi en aprés a cui tu la faces semblant en ce mimes, se tu n'as obliét ce ke un pau astoit devant ramenbrét en exemple de ceste chose <quote rend="ital"> del ciel del ciel, des cielz et des cielz. </quote> Giers, a la semblance de celei la desor ki nostre mere est, at alsi <pb n="178"/> ceste, tant com ele est estrange en terre, ses cielz, les spirituéz homes, ki sunt cleir par vie et par opinion, et pur par foit, et fer par esperance, et large par cariteit, et halt par contemplation. Et cist, cant ilh pluivent la sainte ploive de la parole Deu, sonent en chosemenz et splendoient en miracles. Cist recontent la glore Deu, cist, estendut si com pealz sor tote la terre, mostrent en eaz mimes la loi de vie et de discipline ki escrite <milestone unit="folio" n="101ra"/> est del doit Deu por doner science de salut a son pople, cist mostrent l'Ewangele de pais, car il sunt pealz Salomon.</p>
<p>Reconois ja en cez pealz l'imagene de celes souraines, ki un pau la desor astoient descrites en l'aornement de l'espous. Reconois lo parés la roine estisant a sa dextre, environee de semblanz aornemenz et, nequedent, ne mie d'enguelz; car, ja soit ce ke ele ait ci ne mie petite parchon de bealteit et de clarteit en son exilh, et la sus el jor de sa vertut en la splendor des sainz, nequedent par grant devise coronet ilh celui sa entiertez et la perfections de la glore des bieneurous. Ja soit ke ge aie l'espouse apeleie parfite et bieneurouse, nequedent si est ce en partie, car en part est ele si com loige Cedar. Nequedent, si est ele bele, u soit en cele partie ki ja regnet bieneurousement, u soit en ses sages homes, de cui savoir et vertuz est ele en sa nuit si com d'estoiles aornee. De ce dist li prophetes: <q rend="ital"> Cilh ki ensengiét seront, seront cler si com la splendor del firmament ; <milestone unit="folio" n="101rb"/> et cilh ki pluisors ensengent a droiture, si com entoiles en parmanant. </q> </p>
<p>Ohi! com granz abaissemenz, et com granz haltece! Et loiges Cedar et sanctuares Deu, et terriens hostéz et celestes palais, et maisons palouse et roaz sale, et cors de mort et temple de lumiere, et, a la fin, despiz as orgalhous et espouse de Crist. Ele est noire, mais ele est bele, filhe Jerusalem, car se li travalz et la dolors del lonc exilh la descoloret, nequedent la celeste sperance l'enbelist et aornent les pealz Salomon. Se vos avez paür de ce ke ele est noire, mervelhiez vos de ce ke ele est bele. Se vos la despitiez por ce ke ele est basse, recivez le par ce ke ele est halte. Ce mimes est mult voisouse chose, et plaine de grant conseilh et de discretion et de <pb n="179"/> covenableteit, et bien atempreie solunc lo tens, ke ciz abaissemenz est en l'espouse et ceste haltece, si ke entre les varietez de cest munde enliut la haltece l'umele pense, ke ele ne defalhet es aversitez, et li abaissemenz rapresset la halte, ke ele <milestone unit="folio" n="101 va"/> n'envanisset es prosperitez. Sen falhe beles sunt andous cez choses ke, cant eles sunt contraires, turnent a bien a l'espouse et servent a son salut.</p>
<p>Et cez choses soient dites por la semblance ke ilh amoinent des pealz Salomon. Nequedent, sor cest capiteal mimes, fait a aovrir ciz senz que ge vos promis et ramenbrai el comencement, coment l'om puist tote la semblance reporter a la sole noirece. Et de ceste promesse ne faites vos mie a boisier. Mais, de ce atenderons nos de ci ke al comencement de l'autre sermon, et par ce ke ce demandet la longece del sermon, et ke li orisons, si ke constume est, en voist devant, por aovrir cez choses ki soient a la loenge de l'espous de la glise, Jhesu Crist, ki est beneoiz sen fin.</p>
</div>
<div type="sermon">
<head>Sermon XXVIII</head>
<p>Vos tenez, si com ge cui, a quelz pealz et de quel Salomon ge sente estre semblant faite la bealteit de l'espouse, se l'om, nequedent, raportet la semblance al demostrement et al los de bealteit. Mais, se l'om quidet <milestone unit="folio" n="101vb"/> miéz ke l'om la doit reporter a la noirece, dont doit l'om a memore ramener cez peaz dont Salomons covrit za en arrier sa loige. Sen failhe eles erent noires, esposeies chascon jor al soloilh et az ploives, et ce n'eret mie en vain, mais par ce ke cilh aornemenz ki devenz astoit mis fust gardez plus blans. Par ceste exemple ne soi noiet mie li espouse estre noire, anz s'en excuset et ne mostret mie kel que plaist abit cui la cariteit n'enformet et cui li jugemenz de veriteit refuset. A la fin, qui est floives ke ele ne soit floive avoc lui? Qui est scandaliziez ke ele n'en soit bruleie? Ele vestet en soi la tache de compassion por ke alleget et sanet en altrui l'enferteit de passion. Ele ennoirist de l'ardor de blancor, et por lo gain de bealteit.</p>
<p>Li ennoirissemenz d'on soul fait eaz plusors blanz, ne mie cant ilh est tainz par pechiét, mais cant ilh est <pb n="180"/> travelhiez par cure. <q rend="ital"> Ilh covient, fait ilh, ke uns mueret por lo pople <milestone unit="folio" n="102ra"/> et si ne perisset mie tote la genz. </q> Ilh covient ke unz por toz ennoirisset par la semblance de la char de pechiét, si ke tote la genz ne soit dampneie en la noiror del pechiét. Soit, por la vie del serf, la splendors et figure de le substance Deu ennuleie en la forme del serf, devenget noire en char por la char a purgier la blancors de la vie parmanable. Cilh ki plus est beaz des fiz des homes soit obscurez en la passion, soit enlaidiz en la croiz, enpallisset en la mort, del tot n'ait en lui semblance ne bealteit, par que ilh aquiret a soi la glise, bele espouse sen tache et sen ruine. Ge reconois la peal Salomon, anz enbrace lui mimes Salomon en la noire peal. Mimes Salomon at noiror, mais en la peal; defors noirs, el cuir noirs, ne mie devenz, car tote la glore de le filhe le Roi est devenz. Devenz est la blancors de la diviniteit, la bealteit des vertuz, la splendors de glore, la purtez de innocentie. Mais totes cez choses coevret <milestone unit="folio" n="102rb"/> la despitable colurs de floiveteit, et ses viaires repuns et despitiez, cant ilh est temptez en totes choses, solunc la semblance, sen pechiét. Ge reconois la forme de le ennoirie nature, ge reconois les cottes des peaz des promiers homes, l'abit des pechanz. A la fin, soi mimes ennoirit ilh cant ilh prist la forme del serf. Ge reconois desoz la peal del boc, qui lo pechiét signifiet, et la main ki pechiét ne fist et lo col par cui onkes pense de mal ne passat, et par tant ne fut onkes boise troveie en sa boiche. Ge sai ke tu es suavles par nature et humiles par cuer, et beaz par esgar, et suéz par espir, si com cilh ki est oinz d'oile de leece devant ses companions. Coment es tu or poilhuz et hericeous si com Esau? Dont est l'imagine noire et froncie, et dont li poilh? Mien sunt, car les poilhues mains demostrent la semblance del pechiét. Cez poz reconois ge estre miens, et en ma peal voi ge Deu mon Salveor.</p>
<p>Nequedent, Rebecca ne l'at mie ensi vestut, mais <milestone unit="folio" n="102va"/> Marie. Celui en tant est plus dignes de penre la beneizon en com bien cele est plus sainte ki l'engenrat. Et bien di ge en mon abit, car a moi est aquise la beneizons, a mon oés est proiez li heritages. Vraiement ilh avoit oït: <q rend="ital"> Proie a moi, et ge toi donrai les paiens en heritage, et ta <pb n="181"/> possessions les fins de le terre. Ton heritage et ta possession, fait ilh, toi donrai ge. </q> Coment li donras tu se ele est sue? Et coment li somuns tu ke ilh la proiet se ele est sue? Par tant la proiet ilh a mon oés, ki par ce vestit ma forme ke ilh receüst ma cause. Vraiement la discipline de nostre paiz fut sor lui, si com dist li prophetes: <q rend="ital"> Nostre Sires mist en lui la felonie de nos toz. </q> De ce est ke ilh diut <quote rend="ital"> estre semblanz en totes choses a ses freres,</quote> si com dist li Apostles,<quote rend="ital"> par ke ilh fuist merciables. </quote> Par tant est vraiement la voiz voiz Jacob, mais les mains sunt mains Esau. Ce ke l'om ot de lui ce est sien, ce ke l'om voit en lui ce est nostre. Ce ke ilh parolet ce est espirs et <milestone unit="folio" n="102vb"/> vie, ce ke i apert mortéz chose et mors. Altre chose i voit l'om, et altre chose i croit l'om. Li oelz lo voit noir, mais la foiz li provevet blanc et beal. Ilh est noirs, mais ce est az oelz des folz, car az penses des creanz est ilh mult beaz. Ilh est noirs, meais beaz. Ilh est noirs solunc lo refusement de Herode, et bealz solunc la confession del larron et la foit del centurion.</p>
<p>Com beal lo tenoit cilh ki dist: <q rend="ital"> Vraiement ciz hom astoit fiz Deu. </q> Mais ce fait a veoir coment ilh lo vit. Car, se ilh presist garde a ce que aparoit, coment lo tenist ilh por beal, coment lo tenist ilh por Filh de Deu? Quelz chose se noire nom et laide venoit devant az oez de ceaz ki l'esgardevent cant ilh, a espandues mains en la croiz et enmei dous felons, donevet ris az malvais et plors az creanz? Et ilh souls lur astoit a ris ki souls les poüst estre a paür et deüst estre a honor. Et n'est mestiers et ne covient ke nos respondons alcune chose del nostre a ce, coment ilh conut la bealteit <milestone unit="folio" n="103ra"/> del crucifiiét et ke cilh astoit Filz Deu ki astoit mis avoc les felons. Car mimes ce ne trespassat mie la diligence de l'Evangeliste: <quote rend="ital"> Mais centurio, ki encontre astoit, cant ilh vit ke ilh si criat cant ilh moroit, dist: <q rend="ital">...Giers, a la voiz conut ilh lo Filh de Deu et ne mie a la face.</q> Puetscelestre ilh astoit de ses berbiz, de cui ilh dist: <q rend="ital"> Mes berbiz oient ma voiz et les moies moi conoissent. </q> </quote></p>
<p>Li oïe truevet ce que la veüe ne truevet mie. La semblance deceut l'oelh, la veritez s'espandit en l'orelhe. Li oelz l'anuncievet floive, li oelz lait, li oelz chaitif, li <pb n="182"/> oelz dampnez de trés laide mort, et li orelhe lo conut Filh de Deu, li orelhe beal. Mais ne mie celes des Judeus, car ilh n'avoient mie circumcises les orelhes. A droit trenchat Pieres l'orelhe del serjant, par ke ilh fesist voie a la veriteit, par ke la veritez lo delivraist, ce est fesist franc. Cilh centuriens astoit incircumcis, mais ne mie en l'orelhe, ki a une voiz de celui ki moroit reconut lo Sanior <milestone unit="folio" n="103rb"/> de maiesteit desoz tanz demostremenz de floivetez, cant ilh creït ce ke ilh ne vit mie. Et par tant ne despitat ilh mie ce ke ilh vit, et ne creït mie de ce ke ilh vit, mais de ce ke ilh oït, car la foiz vient de l'oïe. Vraiement digne chose astoit ke la vertez entrast a l'anrme par les desortraines fenestres des oelz, mais, damme anrme, ce nos est gardét a oés la fin, cant nos verrons face a face. Mais or venget de la la senteez dont li enfertez vient, et par ces mimes traces sivet la vie la mort, la lumiere les tenebres, la puisons de veriteit lo venim del serpent. Et si sanet l'oelh ki turbez est, par ke ilh clers voiet celui cui ilh ne puet veoir turbez. Li orelhe fut la promiere porte aoverte a la mort, soit la promiere aoverte a la vie. Li oïe, ki la veüe nos tolit, le nos rendet, car se nos ne creons, nos n'entenderons. Giers, li oïe en deserte et la veüe en lowier, dont li prophetes dist: <q rend="ital"> A ma oïe donras tu joie et leece, </q> par tant ke la bieneurouse visitations est lowiers de la creant oïe et la <milestone unit="folio" n="103va"/> creanz oïe deserte de la bieneurouse vision. Bieneurous tuit cilh qui net cuer ont, car ilh verront Deu. Mais par foit covient lo cuer a nettïer, par ke ilh voiet Deu, si com escrit est: <quote rend="ital"> Ilh nettoiet parmi la foit lor cuers. </quote> </p>
<p>Giers, or, dementres ke la veüe n'est apparelhie, soit esvoilhie la oïe si receoivet la verteit. La veritez tesmonget si dist: <q rend="ital"> En l'oïe de l'orelhe obeït ilh a moi. </q> Dignes sui del veoir, si ge sui trovez obediens anceois ke ge voie. Segurs verrai celui a cui li dons de ma obedience en serat alez. Com bieneurous celui ki dist: <q rend="ital"> Deus m'aovrit ma orelhe, et ge nel contredis mie, et n'alai pas arrier. </q> Ci as tu la forme de volentrive obedience et exemple de perseverance, car cilh ki ne contredist mie est volentrius, et cilh ki ne vat mie arriere parseveret. Et li une chose et li altre est necessare, car lo haitiét doneor aimet Deus, et <pb n="183"/> cilh ki parseverat de ci ke en la fin, cilh serat salz. Car moi denjaist Deus ovrir l'orelhe, se que la parole <milestone unit="folio" n="103vb"/> de veriteit entraist en mon cuer et nettiaist mon oeilh et apparelhaist a la lie vision, si ke ge pouisse dire a Deu: <q rend="ital"> L'aparelhement de mon cuer oït tue orelhe, </q> et ke ge oïsse de Deu avoc les altres obedienz: <q rend="ital"> Et vos estes net por la parole ke ge vos ai dite. </q> Mais tuit cilh ki l'oent ne sunt mie nettïét, mais cilh ki obeïssent. Bieneurous cilh ki oient et ki gardent justice. Teile oïe demandet cilh ki dist: <q rend="ital"> Oies, Israël. </q> Teil offret cilh ki dist: <q rend="ital"> Parole, Sires, car tez serjanz l'ot. </q> Et teil promet cilh ki dist: <q rend="ital"> Ge orai kel chose li Sires Deus parolet en moi. </q> </p>
<p>Et par ke tu saches ke li Sainz Espirs gardet en la spirituel anrme cest ordene, ke ilh promiers forment enhortet l'oïe ke ilh facet lie la veüe, oies ke David dist: <q rend="ital"> Oies, fait ilh, filhe, et si voies. </q> Ke entoisses tu l'oelh? L'orelhe apparelhe. Tu desires Christum a veoir, mais toi covient promiers oïr de lui, si com tu dies, cant tu lo verras: <q rend="ital"> Ensi com nos oïmes, ensi veïmes. </q> La clartez est grande et li oelz <milestone unit="folio" n="104ra"/> est estroiz, et par tant nel pues tu mie tote veoir. Tu i pues par oïe et ne mie par esgart. Adam, ki ja pechieres eret, ne veoit mie Deu cant ilh crievet: <q rend="ital"> Adam, u es tu? </q> Et, nequedent, se l'oït. Mais la oïe renderat la veüe, se ilh en vat devant pius et songous et feables. La foiz purgerat celui cui la felonie avoit turbeit, et la obedience aoverrat celui cui la inobedience avoit clos. A la fin, de tes commandemenz entendi ge, ke la gardance de tes comanz rent l'oïe cui la transgressions en avoit porteit. Pren garde encor el saint Jacob, coment li oïe fut plus valhanz que li altre sens en celui ki ja eret viéz. Li oelh del patriarche erent obscurét, et li palaiz soduiz, et la mains deciute, et, nequedent, n'est mie deciute li orelhe. Queil merveilhe se li orelhe parceoit la veriteit cant la foiz vient de l'oïe, et la oïe par la parole Deu, et la parole Deu est veritez? <q rend="ital"> La voiz, fait ilh, est voiz de Jacob. </q> Nule chose n'est plus vraie. <quote rend="ital"> Mais les mains sunt mains Esau. </quote> <milestone unit="folio" n="104rb"/> Nule chose n'est plus false. Tu es faliz, la semblance de la main t'at deciut. Et el gostement n'est mie la veritez, ja soit ce ke la suavitez i soit. Car coment i est la veritez cant ilh quidet mangier venison <pb n="184"/> com ilh manjoit domestre char de chevroit? Et moins en at li oelz, ki nule riens ne voit; ne verteit ne savoir n'at el oelh. <q rend="ital"> Wai vos, fait ilh, ki sage estes en voz oelz. </q> N'est mie bons li savors ki est maliz: ilh est del munde, et, par tant, est folie devant Deu.</p>
<p>La bone et la vraie sapience est traite de devenz, si com savoret sainz Job. Por coi la quiers tu defors, el sens del cors? La savors est el palais, et la sapience el cuer. Ne quier la sapience mie el oelh de la char, car li chars et li sanc ne la demostrent mie mais li espirs. N'est mie el gostement de la boche, car ele n'est mie trovee en la terre de ceaz qui suef vivent. N'est mie en l'atochement de la main, cant li Sains dist: <q rend="ital"> Ge ne baisai ma main de ma boiche, ki est granz felonie <milestone unit="folio" n="104va"/> et denoiemenz de Deu. </q> Et ce avient, si com ge aesme, cant la sapience, ki est donee de Deu, n'est mie reconute estre de Deu mais des merites des oevres. Ysaac fut sages, mais, nequedent, marit ilh el sens. Solement la oïe qui receoit la parole Deu at la veriteit. A droit fut comandeit a la feme ki charnelment savorevet, ki plus s'afïevet a l'oelh ke a l'oïe, ce est al sens de la char ke a la parole Deu, ke ele n'atochaist la revisquenteie char de Crist, car ele ne creoit mie ke cilh soi deüst relever cui ele vit mort, ja soit ce ke ilh l'oüst promis. A la fin, li oelz n'out repos de ci ke la veüe fut soleie, car ne ele avoit confort de foit, ne la promesse Deu li eret vraie. Ne trespasserat donkes anceois li cielz et la terre, et tot ce ke li oelz de la char atochet, ke une sole parole Deu puist perir de tot ce ke Deus at dit? Nequedent, cele ki ne soi volt mie conforter en la parole Deu, cessat del plorer en la veüe de l'oelh, car ele amat plus l'esperiment ke la foit. Et, nequedent, se falt li esperimenz. <milestone unit="folio" n="104vb"/> 
</p>
<p>Ele est envoie a la foit, ki entendet ce ke li sens ne seit et ke li esperimenz ne troevet. <q rend="ital"> Ne moi atochier mie, </q> fait ilh. Ce est, desaconstume cest sens ke l'om puet deceoivre si t'apoie a la parole, si t'aconstume a la foit. La foiz ki ne seit estre deciute, ki comprent les menchongables choses, ne sent mie la povreteit del sens; a darriens ele trespasset les fins de le humaine raison, l'usage de nature, les bonnes d'esprovance. Ke demandes <pb n="185"/> tu l'oelh de ce a cui il n'est mie suffianz? Et par coi vuelt la mains encerchier ce ke desor lei est? Moins est tot ce ke cilh u cele renuncet. Mais la foiz annuncet de moi ke riens n'amenrisset ma maiesteit. Apren ce a avoir plus certement, ce a ensivre plus segurement, ke cele enhortet: <q rend="ital"> Ne moi atochier mie, car ge ne sui encor remontez a mon Pere. </q> Alsi com ilh vuelhet ke cele l'atochet u ke ele lo puist atochier cant ilh serat remontez. Et, vraiement, ele lo porat, mais par amor, ne mie par main, par desier, ne mie par <milestone unit="folio" n="105ra"/> oelh, par foit, ne mie par sens. <q rend="ital">Por coi, fait ilh, moi vues tu or atochier, ki par lo sens del cors aesmes la glore de la resurrection? Ne seis tu ke el tens de ma mortaliteit ne porent li oelh des disciples sostenir la transfiguree glore del cors, qui devoit morir a tens?</q> Encor, vraiement, porte ge la forme del serf por tes sens, ke tu moi reconoisses si com tu as aconstumeit. D'altre part ma glore est merveilhouse faite ensus de toi, ele est conforteie, et si ne poras mie atendre a lei. Giers, atarge encor a jugier, prolonge encor la sentence, et si ne croi mie la diffinition de si grant chose a corporel sens; agarde le a oés la foit. Cele en jugerat plus dignement et plus certement, ki plus plainement l'entenderat. A la fin, ele entent par son spirituel et parfont sens kele soit la longece, et la largece, la haltece, et la profundece. Ce ke oelz ne vit ne orelhe n'oït et en cuer d'ome ne montat, ce portet ele alsi com envolepeit en soi et si <milestone unit="folio" n="105rb"/> lo gardet saeleit.</p>
<p>Giers, cele m'atocerat dignement ki moi reciverat seant avoc lo Pere, ne mie en vilh habit mais en celeste, en cele mimes char mais en altre semblance. Ke moi vues tu lait atochier? Aten de ci ke tu m'atoces beal, car cilh ki or est laiz serat donkes beaz. Laiz a l'atochement, laiz a l'esgardement, laiz a toi, laide, qui plus te tiens al sens et moins a la foit. Soies bele si m'atoche, soies creanz si es bele. Plus dignement et plus bieneurousement atocheras tu celui ki beaz est se tu es bele. Tu l'atocheras par la main de foit, par lo doit de desier, par l'enbracement de devotion. Tu l'atocheras par l'oelh de la pense. Mais atocheras lo tu donkes encor noir? Non; tes amis est blans et verméz, vraiement bealz, cui avironent les flors des <pb n="186"/> roses et li lilh des valeies, ce est les rengies des martres et des virgines. Et ge, ki enmei sei, ne moi descorde mie de l'une rengie et de l'altre, ki sui virgines et martres. A la fin, <milestone unit="folio" n="105va"/> coment ne seroi ge covenables a blankes rengies des virgines, ki sui virgines et Filz de virgine, et espous de virginiteit? Et coment ne sui ge covenables az roseines rengies de martres, ki sui cause et vertuz et fruiz et forme de martres? Ge l'atoche teile, et tesmung, et si di: <q rend="ital"> Mes amis est blans et verméz, et elliez fors des milhiers. </q> Li milhier des milhiers sunt avoc lui, et par dis foiz cent milhier entuer l'ami, et nulz d'eaz est a l'ami. Ferat toi donkes a doter ke tu ne chaies par error en alcun de ceaz de la turbe, cant tu quiers celui ke tu aimes? Ne doter mie ke tu ellises, de legier toi venrat devant li elliez fors des milhiers, plus nobles de toz. Tu diras: <q rend="ital"> Ciz est beaz en s'afiebleure. </q> Ne mie en noire peal, ki de ci a ore fut a offrir az oelz des parsevors, par ke ilh despitaissent celui cui ilh ociroient, u az oelz des amis, por ke ilh lo reconuissent renvisquenteit. Ne venrat mie en noire peal mais en blanke <milestone unit="folio" n="105vb"/> vesteure, ne mie solement beal plus ke li filh des homes mais mimes plus ke li viaire des angeles. Ke moi vuels tu atochier en vilh habit, en forme de serf, en despitable semblance? Atoche moi beal par semblance, coronét de glore et d'onor, dotable, vraiement, por la divine maiesteit mais paisieble et suef por la natureie sereniteit.</p>
<p>Entre cez choses doit l'om penre garde al savoir de l'espouse et a la parfundece de ses paroles, ki, desoz la figure des pealz Salomon, ce est en la mortel car, conut Deu, en la mort la vie, la summe de glore et d'onor entre les reproviers; a la fin, desoz lo noir abit del crucifiiét la blancor d'inocensce et la splendor de vertuz, si com celes pealz ke, ja soit ce ke eles fuissent noires et despities, nequedent si gardevent eles en soi les plus beaz aornemenz et ceaz ki miéz faisoient a loer ke nule richece de roi. A droit ne despitet mie es pealz la bealteit ke l'om doit savoir <milestone unit="folio" n="106ra"/> desoz les pealz, et par tant la despitarent li alcant ke ne la conurent, car, se ilh la conuissent, ilh n'oüssent ja crucefigiét lo Sangior de glore. Herodes nel conut et par tant lo despitat. Nel conut la <pb n="187"/> Synagoge, ki et la floiveteit et la noiror de la passion li reprovoit et si disoit: <q rend="ital"> Ilh at les altres fait salf, mais lui mimes ne pout ilh faire salf. Christus est rois de Israël, descendet de la croiz si croirons en lui. </q> Mais li leires de la croiz, ja soit ce ke en la croiz, lo conut, ki regehit la purtét d'innocensce cant ilh dist: <q rend="ital"> Kel mal at ciz fait? </q> Et la glore de la roial posteit alsi, cant ilh dist: <q rend="ital"> Aies mercit de moi, Sires, cant tu venras en ton regne. </q> Et li centuriens lo conut, ki l'apelat Filh Deu. Et la glise lo conoist, ki desiret la noiror par ce ke ele soit parceniere de la bealteit. Ele n'at mie honte d'estre veüe noire, d'estre apelleie noire, par ke ele diet a son amis: <q rend="ital"> Li reprovier de ceaz qui toi reprovoient chaïrent sor moi. </q> Et <milestone unit="folio" n="106rb"/> vraiement noire a la semblance des peaz Salomon, ce est defors ne mie devenz, car li miens Salomons n'at point de noiror devenz. A la fin, ele ne dist mie: <q rend="ital">Ge sui noire si com Salomon, mais si com les peals Salomon, par tant ke la noirors del vrai Salomon est tant solement defors. La noirors del pechiét est devenz; promiers conchoiet li forfaiz les deventrines choses que ilh venget az oelz.</q> A la fin, del cuer eissent les males penses, li lairecin, li homicide, li blaspheme, et ce sunt cez choses ki conchoient l'ome. Mais ne mie Salomon, car, sen failhe, el vrai paisieble ne troveras tu conchoiement de teil maniere. Car ilh covient estre sen pechiét celui ki oste lo pechiét del munde, par ke ilh, trovez covenables por les pecheors a racorder, aquiret a droit a soi lo nom de Salomon.</p>
<p>Mais une noirors est de penitence, ki afflit cant l'om ploret por ses pechiez. Cestei, puescelestre, ne despiterat mie en moi Salomons, se ge la veste por mes pechiez, <milestone unit="folio" n="106va"/> car lo cuer atrieblét et humiliét ne despiterat mie Deus. Et si est une noirors de compassion, se tu te duelz de ton afflit frere, se li damages de ton frere toi descoloret. Et cestei ne refuset mie li nostre Paisiebles, si com celei ke il denjat vestir por nos, ki portat noz pechiez en son cors sor lo fust. Et une altre de persecution, ki est en liu d'on sourain aornement, se ge la receoif por justice et por veriteit. De ce est cele parole: <q rend="ital"> Li disciple s'en aloient liét fors de l'esgar del concile, por ce ke ilh erent <pb n="188"/> digne trovét de honte sofrir por lo nom Jhesu. </q> A la fin, bieneurous cilh ki persecution soffrent por droiture. En ceste peal maement aesme ge ke la glise at glore, et ke ele cestei ensieut plus volontiers ke nule des pealz Salomon. Et en sa promesse at ele: <q rend="ital"> Se ilh moi ont parseut, et vos parsevront ilh. </q> Et de ce dist li espouse aprés: <q rend="ital"> N'esgardez mie com ge sui noire, car li soloz m'at descolereie. </q> Ce est, ne moi notez mie si com laide <milestone unit="folio" n="106vb"/> par tant ke vos me veez moins florie et moins colereie de la grasce del siecle por la persecution ke ge soffre. Ke moi reprovez vos la noiror, cui li ardors de persecution, ne mie li hontes de conversation, at aporteie? U lo soloilh apelet ele l'ardor de droiture dont ele est ensprise et armeie encontre les malvais, si dist a Deu: <q rend="ital"> Li ardors de ta maison moi at mangiét. </q> Et cele altre parole: <q rend="ital"> Tue ardors moi fist remettre, par tant ke ilh obliarent tes paroles mei anemi. </q> Et cele altre: <q rend="ital"> Defailhement moi tienvent por les pecheors ki relenquissent ta loi. </q> Et lo parés: <q rend="ital"> Ne haï ge, Sire, donkes, ceaz qui toi haïrent, et remettoi sor tes anemis. De parfite haenge les haï ge. </q> Et voisousement prent ele garde a cele parole del sage home, ki dist: <q rend="ital"> Se filhes toi sunt neies, fait ilh, ne lor mostre mie liét viaire, </q> par tant ke l'om ne doit mie az mols et az laishes mostrer color de sereniteit mais obscurtét de severiteit. U estre decolorét <milestone unit="folio" n="107ra"/> del soloilh est pardoner por amor fraternal, plorer avoc les ploranz, estre floive avoc les floives, estre brulét az scandeles de chascun. U ensi: <q rend="ital">li soléz de justice, Christus, moi at descolorét, par cui amor ge languis.</q> Ceste languors est uns anientissemenz de color et uns defalhemenz en desier d'anrme. Dont ele dist: <q rend="ital"> Ge moi ramenbrai de Deu, si moi delitai et si moi travelhai, et mes espirs moi defalit. </q> Giers, a la semblance de l'ardant soloilh decoluret li ardors del desier l'anrme, ki est estrange et pelerine el cors, cant li rebutemenz de celui cui viaire de glore ele desiret la fait moins patient et li amurs desiret celui qui la crucïet. Li quelz de vos art ensi par saint desier, que ilh, par lo desier de veoir Christum, mettet jus et despitet tote la color de la present glore et leece, si ke ilh li diet par cele voiz del prophete: <q rend="ital"> Tu seis ke ge ne desirai mie lo jor d'ome. </q> Lo parés, avoc saint David: <q rend="ital"> Mi anrme refuset estre <pb n="189"/> confortee, </q> ce <milestone unit="folio" n="107b"/> est, despitet estre colereie de la vaine glore des presens biens. U, certes, li soloz moi at descolorét par la comparison de soi, cant je, aprochanz a lui, moi parceoi obscure, et truis noire, et esgarde conchie, car en altre liu sui ge bele. Por coi moi dites obscure, cant ge tant solement moins ke li soloz sui clere? Mais ilh semblet ke ce que aprés vient soit assentit miéz al promier sens. Car, cant ele dist aprés: <q rend="ital"> Li filh de ma mere soi combatirent encontre moi, </q> si signifiet overtement ke ele sofrit persecution. Mais ci urderons nos d'un altre sermon lo comencement, car assez puet estre de ce ke nos avons pris de la glore de l'espous de la glise par son don, ki est beneoiz sen fin. Amen.</p>
</div>
<div type="sermon">
<head>Sermon XXIX</head>
<p> <quote rend="ital"> Li filh de ma mere soi combatirent encontre moi. </quote> Annas et Nicayphas et Judas Scarioth furent filh de la synagoge. Cist soi combatirent mult aigrement el comencement encontre la glise, ki filhe eret de la synagoge, cant <milestone unit="folio" n="107va"/> ilh pendirent en croiz son assembleor Jhesum. Ja donkes aemplit Deus parmi eaz ce ke ilh avoit za en arrier dit par lo prophete: <q rend="ital"> Ge ferrai lo pastor, si serunt desparses les berbiz. </q> Et, puescelestre, ce est sa feme ki dist el cantike Ezechie: <q rend="ital"> Ma vie fut trenchie, si com li texieres trenche sa toile, cant om encor moi urdoit, si moi trenchat. </q> De cez et des altres ki contredissent al christien nom quide ge ke la espouse diet: <q rend="ital"> Li filh de ma mere soi combatirent encontre moi. </q> Et belement les apelet filz de sa mere, et ne mie de son pere, ki n'avoient mie Deu a pere anz astoient del pere lo diable; homicide vraiement, si com ilh eret homicides des al comencement. Par tant ne dist ele mie: <q rend="ital">Mei freire,</q> u: <q rend="ital">Li filh de mon peire,</q> mais: <q rend="ital"> Li filh, fait ele, de ma mere soi combatirent encontre moi. </q> Et, se ce nom, se ele ensi ne departoit, ilh sembleroit ke Paules li Apostles fust el conte de cez dont ele soi plaint, par tant ke ilh, cant ke soit, parsevit la glise <milestone unit="folio" n="107vb"/> Deu. Mais ilh consevit mercit, car ilh lo fist nonsachanz, com ilh eret mescreanz, et si <pb n="190"/> provat ke ilh avoit Deu a Pere et ke ilh eret freires de la glise, et de pere et de mere.</p>
<p>Mais pren garde coment ele cez soulz acuset cui ele apellet nomeiment filz de sa mere, alsi com cilh soul soient en culpe. Mimes li estrange li fisent plusors choses, solunc ce ke li prophetes dist: <q rend="ital"> Sovent moi escombatirent des en ma jovente, et, encor, sor mon dos favrejarent li pecheor. </q> Giers, que acuses tu singulerment les filz de ta mere, cant tu seis que li altre, et des altres contreies, toi ont sovent assailhit? Se tu es apellez a la table d'un riche home, songousement pren garde quelz choses l'om toi met devant. Sanior frere, nos seons a la table Salomon. Ki est plus riches de Salomon? Ne mie des terrienes richeces, ja soit ce ke Salomon en eüst mult, mais esgardez la present table, coment ele est chargie de divines <milestone unit="folio" n="108ra"/> richeces. Divines et spirituéz sunt cez choses ke l'om en lei nos met devant. <q rend="ital"> Giers, fait ilh, pren garde sonjousement quelz choses l'om toi met devant, si saches ke altéz toi covenrat apparelhier. </q> Ge, vraiement, tant com ge puis, pren garde sonjousement quéz chose moi est devant mise en cez paroles de l'espouse, et ke, a ma cautele et a ma doctrine, sen failhe n'atient ce ke ele expresset si nom cele persecution solement ke li privét li font, et si soi taist de tant et si grant choses ke l'om seit bien ke par tote la terre li font li senfoige, li herite, et li scismaticien. Ne cui mie ke li savoirs de le espouse l'ait trespasseit par aventure u alsi com par obliance, mais, sen failhe, ce plaint ele plus expressement ke ele sent plus mervilhousement et dont nos nos devons garder plus sonjousement. Ke est ce? Li deventriens et li privez malz. Ce toi est expressét overtement en l'Evangile mimes parmi la boche del Salveor: <q rend="ital"> Li anemi del <milestone unit="folio" n="108rb"/> home, fait ilh, sei priveit. </q> Et ens el prophete: <q rend="ital"> Li hom, fait ilh, de ma pais, ki mangievet mes pains, fist grant sor moi la supplantation. </q> Lo parés: <q rend="ital"> Se mes anemis m'eüst maldit, voirement gel soffrisse; et se cil ki moi hait oüst granz choses dites sor moi, ge moi repunsisse, puescelestre, ensus de lui. Mais tu, hom, d'un cuer avoec moi, mes duiers et mes conuz, qui prendois avoc moi les dulz mangiers. </q> Ce est, ce ke tu, ki es mes compains et de <pb n="191"/> ma table, moi fais, ce sen ge plus durement et porte plus griement. Vos savez cui ceste complainte est, et de cui ele soit.</p>
<p>Giers, reconissez l'espouse ki est en cest corage, car en cest espir mimes soi complaint des filz de sa mere, cant ele dist: <q rend="ital"> Li filh de ma mere soi combatirent encontre moi. </q> Dont ele dist en altre liu: <q rend="ital"> Mei ami et mei proïme encontre mei soi aprocharent et estiurent. </q> Faites lonz de vos, ce vos proie, cest escumeniét et despitable mal, vos ki l'avez esproveit et ki <milestone unit="folio" n="108va"/> l'esprovez chascun jor, com bone chose et com joouse ce soit demorer les freires en un et ne mie en scandele. Et, se ce nom, vraiement ne bone chose ne joouse n'est ce mais tresmalvaise et grevalz. Et wai a cel home par cui la joie de diviniteit est desturbeie! Lo juiese, vraiement, porterat qui ki unkes cilh est. Anceois moi avenget ke ge muire ke ge oie entre vos alcunui criant a droit: <q rend="ital"> Li filh de ma mere soi combatirent encontre moi. </q> N'estes vos, dunkes, vos ki estes de ceste congregation, tuit ensemble filh d'une mere, et chascuns freres de l'altre? Giers, quelz chose vos porat destorber qui defors soit, se vos estes bien devenz et vos avez joie de le fraternel pais? A la fin, <quote rend="ital"> qui vos poroit nuire, fait ilh, se vos estes bon desireor? </quote> Par tant, desirez meilhors biens, par ke vos vos provez bons desireors. Li miedres biens, ce est caritez. Vraiement tres buens, de cui li celestes espous fut sonjous <milestone unit="folio" n="108vb"/> de tantes foiz a resomunre a l'amie espouse, l'une cant ilh dist: <q rend="ital"> En ce conistront tuit ke vos estes mei disciple, se vos avez amor li uns de vos a l'autre. Ge vos doins noveal comant, ke li uns de vos aimet l'autre. </q> Et lo parés: <q rend="ital"> Ce est mes comanz, ke li uns de vos aimet l'autre. </q> Et lo parés proiat ke ilh fuissent un, si com ilh et li Peres astoient un. Et voies se Paules, ki t'enviet az meilhors biens, ne met caritét entre les altres plus halt; se ce est avoc foit et sperance, se le apelet ilh plus grant et sormuntant tote science, u se ilh recontet plusors et mervilhous dons de la souraine grasce, se nos envoiet ilh a plus halte voie sen failhe, nient altre que cele ke ilh apellet cariteit. A la fin, queil chose quidons nos estre semblant a lei, qui est desor lo martyre et la foit ki tresportet les montanges? Giers, ce <pb n="192"/> est ce ke ge di: <q rend="ital">Pais soit a vos et de vos, et, si ensi est, nule chose ki par defors vos manacet <milestone unit="folio" n="109ra"/> ne vos espaventrat ne greverat. Car, d'altre part, de quant que ilh semblerat par defors vos blandiet ne vos ferat nul confort, se par devenz (que ja n'avenget!) est germeie la semence de discorde.</q></p>
<p>Par tant, treschier, aiez pais a vos et si n'asenez mie li uns a l'autre, ne par fait, ne par parole, ne par alcun signe, ke alcuns, par aventure, ki parpris serat de le povreteit de l'espir, ne soit destrenz Deu a proier encontre iceaz qui l'aisenerent et firent dolent, et ke l'om n'oiet cele grevalz parole qui diet: <q rend="ital"> Li filh de ma mere soi combatirent encontre moi. </q> Cant vos pechiez en vostre frere, se pechiez vos en Crist, ki dist: <q rend="ital"> Tant com vos fesistes a un de mes menors, sel fesistes vos a moi. </q> Et ne se doit mie l'om garder solement de plus grevalz coroez, si com d'aoverte laidenge, u maldit, mais mimes de repuns et d'envinemét runement. Ne soffizet mie garder la boche de cez et des semblanz a cez, mais mimes des legiers, se l'om, nequedent, <milestone unit="folio" n="109rb"/> doit legier apeler quele unkes chose tu entaisses encontre ton frere par volenteit de lui a blecier, cant, se tu solement toi coroces a lui, tu es culpables del dairien jugement. Et a droit, car ce ke tu quides legier, prent uns altres altrement, si com hom ki en la face voit et solunc la face juget, apparelhiez de croire del festuc terastre et aesmer la sentelle fornaise. Car tuit n'ont mie cariteit, celei qui totes choses croit. Et li sens et les penses de l'home sunt plus enclinés a mal sospecier ke a bien croire, maement la u li discipline de le silence ne toi soffret mie escuser, qui en cause es, ne aovrir la plaie de suspition por saner cui tu portes. Ensi art cilh et si muert por la mortel plaie enclouse, gemanz devenz soi mimes, cant ilh, toz mis en iror et en noise, ja soit ce ke il soi taiset, ne puet altre chose turner en sa pense ke lo tort ke ilh at recieut. Ne puet orer, ne puet lire, ne puet penser alcune sainte et spirituel chose. Et ensi, <milestone unit="folio" n="109va"/> ocis lo vial espir, cant li anrme, cui ses viandes ont laissie, s'en vat a la mort, por cui Christus est mors, quel corage as tu endementres, tu ki ce as fait? Que toi savoret ta orisons, u quel unkes ovres tu faces endementres, cant Christus criet <pb n="193"/> angoissousement encontre toi fors del peiz de ton frere, et si dist: <q rend="ital"> Li filh de ma mere soi combatirent encontre moi et cilh ki avoc moi prendoit les dulces viandes m'at raemplit d'amertunde? </q> </p>
<p>Et se tu dis que ilh ne soi deüst mie turber de si legiere chose, ge respon: <q rend="ital">Com plus fut legiere, tant s'en poüst om plus legierement gardeir ke l'om nel fesist;</q> ja soit ce ke ge ne saiche coment, si com ju ai dit, tu claimes legier ce ke plus est que coreciers, cant ce mimes est merite del jugement, si com tu as oït de la boche del jugeor. Car quoi? Claimes tu ce legier dont Christus est coreciez, et dont tu dois estre attraiz al jugement Deu, cant si paürouse chose est de chaïr es <milestone unit="folio" n="109vb"/> mains de Deu lo vivant? Giers, cant tu es contraliez par aventure (car a paines puet estre ke ilh n'avenget en cez covenz), ne toi haste mie, solunc la seculer constume, de respondre ton frere en trevers, neas en semblance de lui a chastoier; n'ose unques d'aigüe et dardant parole poindre ton frere, por cui Christus dengat estre afficiez a la croiz, ne grunir alsi com en chosant, ne muser des levres alsi cum murmurant, ne fronchier les narines alsi com en gabant, ne romcier lo front alsi com manechant. La muiret tes commovemenz u ilh naist. Ne soffre mie ke ce ke mort portet eisset fors, ke ilh n'ociet, si ke tu puisses dire avoc lo prophete: <q rend="ital"> Ge fui turbez et si ne parlai mie. </q> </p>
<p>Li alquant plus haltement sentirent, ke ce fuist dit del diable et de ses angeles, ki, cant ilh furent filh de Jerusalem, celei ki la sus est nostre mere, dont ilh chaïrent, ne cessent d'assailhir la glise lor seror. Mais s'alcuns l'entendet en bone signification, <milestone unit="folio" n="110ra"/> solunc ceaz ki spirituel sunt en la glise, qui soi combatent encontre lur charnel frere par l'espeie de l'Espir, ce est la parole Deu, et navrent a salut, et trahent az spirituéz choses parmei telz assaulz, nel contredi mie. Car moi chastiaist li justes en mercit, et si moi chosaist, ferist, et sanaist, ocesist et vivifiaist, si ke ge osaisse dire: <q rend="ital"> Ge vi, mais ce ne sui ge ja mie, ains vit en moi Christus. Soies, fait il, consentanz a ton aversaire, tant com tu es avoc lui en la voie, ke ilh ne toi livret al jugeor et li jugieres al botelhon. </q> Boens aversares, cant, se ge sui a lui <pb n="194"/> consentables, ne troverat jugieres ne botelhons dont ilh moi calengent. Se ge alcune foiz fis les alquanz de vos ensi dolenz, ne m'en repen mie, ne ne moi anuit mie, car telz tristors moinet a salut. Et, voirement, ge ne sai ke ge unkes lo fesisse sen ma grant tristece, solunc cele escriture: <quote rend="ital"> La feme at tristor cant ele enfantet. </quote> Mais ja n'avenget ke ilh moi ramembret de l'angoisse, cant ge <milestone unit="folio" n="110rb"/> teng lo fruit de ma dolur, cant ge voi Christum formét por moi en ma sclate. Mimes ne sai coment sunt plus tenrement joint a moi cilh ki aprés les chastiemenz et parmei les chosemenz a darrien guarirent de lur floivetez, ke cilh ki des al comencement parmanurent fort et qui n'orent mestier de tel medicine.</p>
<p>Giers, en cest sens puet dire la glise, u li anrme ki Deu aimet, que li soléz l'at descoloreie, cant ilh armat et envoiat des filz de sa mere qui l'aissalhissent saintimement, ki l'amenaissent prise a sa foit et s'amor, navreie vraiement de plusors saetes, de celes dont escrit est: <quote rend="ital"> Les saettes del poissant sunt agües. </quote> Et lo parés: <q rend="ital"> Tes saettes sunt enfichies en moi. </q> Et, par tant, dist ilh aprés: <q rend="ital"> N'at point de saintét en ma char, </q> par ke ilh, plus fors et plus sains devenuz solunc l'anrme, diet: <q rend="ital"> Li espirs, vraiement, est apparelhiez, mais la chars est floive. </q> Et avoec l'Apostele: <q rend="ital"> Cant ge sui floives, dont sui ge poissanz et fors. </q> Vois tu ke la floivetez de la char avoist force a
l'espir <milestone unit="folio" n="110va"/> et amministret vertut? Alsi, d'altre part, saches ke la force de la char fait la floiveteit de l'espir. Et quelz mervelhe se tu deviens fors cant tes anemis est afloivelhiz, se tu, par aventure, ne tiens tresforseneiement celei a amie qui ne cesset de covoitier encontre l'espir? Voies se li sains ne proiet en sa orison ke ilh soit sagement saietez, et saintement assailhois, cant ilh dist: <q rend="ital"> Tresfiche de ta cremor ma char. </q> Mult est bone saette ceste cremors, qui tresfichet et ocit les desiers de la char, par ke li espirs soit salz. Et cilh ki chaistiet son cors et ramoinet en servage, ne toi semblet ke ilh aiüe la main de celui ki soi combat encontre?</p>
<p>Une altre saette est la parole Deu, vive et faisanz et plus tresperceanz ke nule espeie a dous tailhanz, de cui li Salveres dist: <q rend="ital"> Ge ne viens mie pais envoier en terre mais <pb n="195"/> espeie. </q> Une altre ellieute saette est li amors de Crist, ki ne poinst mie tant solement l'anrme Marie anz la tresperchat, <milestone unit="folio" n="110vb"/> si ke nule partie ne remanist el peiz virginal ki voede fust d'amor, anz amaist de tot son cuer, et de tote s'anrme, et de tote sa vertut, et si fuist plaine de grasce. U, certes, ele trespassat par ke ele venist a nos et si fuist mere de cariteit, cui la caritez qui Deus est eret peres, enfantanz et mettanz el sololh son tabernacle, ke cele scriture fuist aemplie ki dist: <quote rend="ital"> Ge toi ai donét en lumiere des paiens, par ke tu soies mes saluz jusque a la fin de la terre. </quote> Ce fut aemplit en Marien, qui gettat fors celui veable cui ele avoit reciut nient veable et ne mie de char u en char. Et, vraiement, ele reciut en tote soi la grande et la sueie plaie d'amor; mais ge moi quideroi bieneurous se ge moi sentoi a la foiz estre point seveaz nom de la pointe de ceste espeie, u navreit d'un pau de plaie d'amor, si ke mi anrme desist: <q rend="ital"> Ge sui navreie de cariteit. </q> Ki moi donroit ke ge fuisse en ceste maniere ne mie tant solement navrez, mais <milestone unit="folio" n="111ra"/> escombatuz de ci ke a l'anientissement de la color et de la chalor, ki soi combat encontre l'anrme!</p>
<p>Mais li filh de cest siecle reproveroient a cele anrme ke ele astoit palle et sens color. Ne toi semblet que ele poüst covenablement respondre: <q rend="ital">Ne prendez mie garde a ce ke ge sui noire, car li soléz moi at descolereie.</q> Et se ele soi ramembret ke ele est a ce parvenue par chastiemenz u par chosemenz d'alcuns serjanz Deu, ki l'amoient de l'amor Deu, ne porat ele consivanment et vraiement dire: <q rend="ital"> Car li filh de ma mere soi combatirent encontre moi? </q> Giers, serat li sens, solunc ce que nos avons dit, ke la glise, u queil ke plaist sonjouse anrme, dirat ce, ne mie si com gemanz et complaindanz, mais si com lie et grasces rendanz, ensouretot joouse ke ele est digne et ke l'om la claime por lo nom et por l'amor de Crist noire et descolereie. Et ce ne contet ele mie a son savoir mais a la grasce et a la mercit de Deu, ki l'at avanciét et envoiét a soi. Car coment <milestone unit="folio" n="111rb"/> creroit ele sen precheor? Et coment precheroient ilh se ilh n'astoient envoiét? Ce dist ke li filh de sa mere soi combatirent encontre lei, mais nel dist mie si com irie mais si com grasces rendanz, dont aprés vient: <q rend="ital"> Ilh moi misent garde es vinges. </q> <pb n="196"/> Vraiement, se l'om encerchet spirituelment ceste parole, ge cui ke ilh ne semblerat ke ilh i ait point de complente ne de rancor mais alcune plaisant chose. Mais premiers ke nos oisons la main estendre a ce atochier, car ce est uns sains lius, nos fait a hucier par vos aconstumeies proieres et a conseilhier cilh espirs ki enchercet les parfundes choses de Deu, u li Filz ki est el escuerc del Pere, li espous de la glise Jhesus Christus nostre Sires, ki est beneoiz sen fin. Amen.</p>
</div>
<div type="sermon">
<head>Sermon XXX</head>
<p> <quote rend="ital"> Ilh moi misent garde es vinges. </quote> Li quel? Cilh tien assailhor, cui tu as prochainement ramembrét? Oiez et si entendez se ele ne gehist ke cilh la promurent ki l'asalhoient. Et n'est mie mervelhe se li ententions de l'amendise fut ochaisons de combatre. Car <milestone unit="folio" n="111va"/> qui ne sachet ke li plusors sunt maintes foiz assailhoit et a lur prout? Nos esprovons chascun jor ke li pluisor ensploitent en meilhors choses et montent a plus haltes parmei les pius assolz de lor prelaz. Giers, demostrons maement, se nos poons, coment encontre la glise soi combatent li filh de sa mere par anemiable cuer, voirement, et parfitable damage. Car ce est plus plaisant chose cant ilh, ki voelent nuire, aiüent nonvolant. L'un et l'autre sens tient la souraine interpretation, car unkes n'i falirent ki bien et ki mal li volsissent et combatirent encontre lei par diverse entention, mais et li un et li altre li tinrent prout. Et si grantment soi glorïet ele de ce ke ele at tant esploitiét de ce ke sei envious li ont fait que ele at joie de ce ke est establie, d'une vinge que ilh sembloit ke ce li aüssent toloit, sor pluisors. Ce, fait ele, moi ont ilh fait, cant ilh soi combatirent encontre moi et encontre ma vinge, cilh ki dient: <q rend="ital"> Anientissez, anientissez <milestone unit="folio" n="111vb"/> la de ci ke al fundement ki en lei est, </q> que ge i a changiét une por plusors. Et ce est ce ke ele dist aprés: <q rend="ital"> Ge ne gardai mie ma vinge, </q> alsi com ce soit la cause par ke ce li soit avenut ke ele n'est mie guarde mise en une mais en pluisors. Et ensi est la letre. <pb n="197"/> Mais, se nos la sievons simplement, ke assez nos soit de ce ke ilh semblet que ele sonet par defors, nos quiderons ke nos leisons en la sainte Escriture de cez terrienes et corporéz vinges cui nos veons chascun jor penre de le roseie del ciel et de la craisse de la terre ce dont eles prendent, ce dont eles nos rendent lo vin, en cui la luxure est, et ensi semblerat ke nos n'aiens riens aporteit de la sainte Escriture qui soit, ne mie tant solement digne de le espouse nostre Sanior, mais neas covenable a nule des altres. Car queil compangie at des espous az guardes des vinges? Et se ele i est, de queile escriture ensengerons nos ke la glise fust unkes alcune foiz mise a teil office? At donkes Deus cure <milestone unit="folio" n="112ra"/> des vinges? Mais se nos par spirituel sens entendons par les vinges les glises, ce est les creanz poples, solunc lo sens del prophete ki dist: <q rend="ital"> La mainie Israël est vinge del Sanior des oz, </q> dont, puescelestre, nos comencerat a luire coment ne soit mie desdengable chose a l'espouse estre garde es vinges.</p>
<p>Ensouretot ge cui ke en ce apparrat sa grant sengerie, s'alcuns voet esgarder songousement en com granment ele at estendut ses bonnes par tote la terre es vinges de ceste maniere, des a icel jor ke li filh de sa mere les combatirent en Jerusalem, avoc cele promiere sueie et novele plantation, de l'assembleie, di ge, des creans, de cui om leist que <quote rend="ital"> ilh astoient uns cuers et une anrme. </quote> Et ce est cele de cui ele gehist or ke ele ne la gardat mie, mais ce ne fut mie por sa folie; car ele ne fut mie si de la erragie ke ele ne fuist planteie en altre lieu et liute az altres ahanors, ki li rendent fruiz en ses tens. Ele ne perit mie anz trespassat. Maemes ele <milestone unit="folio" n="112rb"/> criut et devint large, si com icele cui Deus avoit beneoite. A la fin, lieve tes oelz et si voies se ses umbres n'at covert les montanges, et s'arbroie les cedres Deu, se ele n'at estendut ses rains de ci ke a la mer et ses branches de ci ke al fluive. Et n'est mie mervelhe, car ce est li chastecemenz Deu et li ahanemenz Deu. Ilh l'a faite portant, ilh la provinget, ilh la trenchet, ilh la purget, par ke ele aportet fruit. Car, por coi n'aroit ilh cure de celei cui sa dextre plantat? Ne doit mie estre vraiement en nonchaloir cele en cui li apostele sunt spaidon, nostre <pb n="198"/> Sires est stos, et ses Peres ahaneres, planteie en foit, aracineie en cariteit, fooite del fossoir de discipline, fenbreie des larmes des repentanz, aroseie des paroles des prechanz, et ensi vraiement soralanz de vin en cui est leece et ne mie luxure, de vin de tote suaviteit et de nule covoitise. Certes, ciz vins fait liét lo cuer de l'home. Ferme chose est ke de cestui boivent li angele, et a joie. A la fin, ilh ont <milestone unit="folio" n="112va"/> joie en la conversion des pecheors, si ont soif del salut des homes; les larmes des repentanz sunt lur vins, par ce ke en eles est odors de vie et savoirs de grasce, gostemenz de pardon, leece de racordance, santez de repairant innocensce, et suavitez d'esclarcie conscience.</p>
<p>Giers, quantes vinges sunt flories par tote la terre ki eissues sunt de cele soule, de cui ilh semblat ke la tempeste de la cruel persecution eüst destruite. Et en totes cez est l'espouse guarde mise, par ke ele ne soit dolente de ce ke ele ne gardat la promiere. Soies conforteie, filhe Syon. Se li avoiglemenz avient en partie en Israël, ke i pers tu? Aies mervelhe del mystere et si ne plain mie l'empirement. Eslaises ton escuerc et si receoi la plantét des paiens. Di az citez de Jude: <quote rend="ital"> A vos covenoit premiers a dire la parole Deu, mais par tant ke vos la refusez et jugiez ke vos n'estes mie digne de la vie parmanable, si nos turnons nos az paiens. </quote> Vraiement a Moysi fut offert ke ilh seroit sires de <milestone unit="folio" n="112vb"/> mult de genz, se ilh voloit laissier cel pecheor pople et exposer a la venjance Deu, mais ilh lo refusat. Por quoi? Por la trop grant amor dont ilh astoit fortement loiez a icel pople, et par ce ke ilh ne queroit mie cez choses ki sues sunt mais l'onor Deu, et ne mie ce ke buen fuist a soi mais az plusors. Et, vraiement, cilh lo fist ensi. Mais ge cui ke par un plus secreit conselh fut ciz dons por sa grandece guardez de par Deu a l'espouse, par tant ke ele, et ne mie Moyses, seroit dame sor mult de genz. Car il ne covenoit mie ke li amis de l'espous tolist a l'amie sa beneichon, et par tant n'est ce mie Moyses mais la novele espouse, de cui est dit: <q rend="ital"> Alez par tot lo munde si prechiez l'Evangele a tote creature. </q> Ele, sen failhe, est envoie en grant pople: en plus grant ne pout ele estre ke en tot. Et legierement fut <pb n="199"/> sogette la universitez a celei, ki pais portoit et grasce offroit. Mais, si com la grasce est, n'est mie la loiz. Com par dessemblant <milestone unit="folio" n="113ra"/> viaire soi offroit a tote conscience la suavitez de cestei et la austeritez de celei! Qui verroit enguelement lo condempnant et lo confortant, lo requerant et lo pardonant, lo ferant et l'embrachant? Ne serat mie reciute par enguel desier li umbre et la lumiere, li irors et la pais, li jugemenz et la merciz, la figure et la veritez, la verge et li heritages, li froins et li baisuéz. A la fin, si com tesmonget Hur et Aaron, les mains Moysi astoient pesanz. Grevalz, tesmoingerent les apostles, li jugz de la loi, qui crïevent ke ilh ne lur pere nel porent porteir. Grevalz faihs et viz gueredons, car la terre est en promesse. Par tant n'est mie Moyses envoiez en grant pople mais tu, mere glise, ki as la promesse de la vie ki or est et de cele ki a venir est, doient tuit legierement receoivre en la doble grasce et por lo suef jug et por lo halt regne. Tu es fors boteie d'une citét, et si toi rezoit la universitét, cant ensi apelet ce ke tu promés <milestone unit="folio" n="113rb"/> et n'espaürist mie ce ke tu commandes. Ke plains tu encor lo damage d'une vinge, ki toi est renduz a si grant usure? <q rend="ital"> Par tant, fait ilh, ke tu fus deguerpie et haïe, et ne fut ki parmei toi passaist, toi metterai en l'orguelh des sicles et en joie sen fin, si trairas lo lait des paiens et si seras alaitie de la mamele des rois, et si saras ke sui li Sires ki toi salve et tes fors rachateres Jacob. </q> En teil maniere soi dist li espouse mise guarde es vinges, et ke ele ne guardat mie la sue.</p>
<p>Ge moi sueilh repenre por l'occaison de cest lieu, de ce ke ge ai recieut la cure des anrmes ki ne sui mie suffianz de la moi a guarder, si enten par les vinges les anrmes. Et se tu loes ceste nostre interpretation, voies aprés se l'om ne puet a droit apeler la foit spaidon. Sens foit n'est riens nule vertuz, car sens foit ne puet nulz plaire a Deu, anz, puescelestre, covient ke l'om li desplaiset. A la fin, tot ce ke n'est de foit est pechiez. Ce covenist ceaz a <milestone unit="folio" n="113va"/> esgardeir, ki moi misent guarde es vinges, se ge la moie avoie gardeie. Mais, par com grant tens ele gieut entroissie et deguerpie! Sens failhe li vins astoit faliz en lei, si astoient sechiét li spaidon por la besonge de <pb n="200"/> la foit. La foiz i eret, mais morte. Car coment ne seroit ele morte senz oevres? Et, vraiement, ce fut la seculers vie. Mais, cant ge fui convertiz a nostre Sanior, si moi comenchai, or lo gehis, miéz a garder, nekedent ne mie si com mestiers fuist. Car, ki est a ce covenables? Ce n'est neaz li sens prophetes, ki dist: <q rend="ital"> Se li Sires ne gardet la citeit, en vain voilhet qui la gardet. </q> En com pluisors lieus, si com moi ramembret, ge fui aovers az aguaiz de celui ki saettet en repunons lo nom conchoiét! Com par plusors larrecinous engins om nos tolit, oi vinge, des mimes cel tens ke nos comenchons a entendre a nostre cure et nostre guarde! Quanz et quelz tropés de piues oevres u estophat irors, u tolit <milestone unit="folio" n="113vb"/> preihs, u coinchiat vaine glore! Com plusors choses nos fist soffrir li envoisure de la gule, et li enspirs d'anui, et li tempez et la povretez de l'espir! Ensi astoi ge, et nequedent ne moi misent nient moins guarde es vinges si ne prisent guarde ke ge faisoi, u ke ge avoi fait de la moie, et n'oïrent mie lo maistre reprendant et disant: <q rend="ital"> S'alcuns ne seit avoir la cure de sa maison, coment arat ilh la porveance de la glise Deu? </q> </p>
<p>Ge moi mervelh de l'hardement des plusors, ki ne coilhent de lur vinges se spines nom et chardons et, nequedent, ne dotent mie soi ens buter es vinges nostre Sanior. Ilh sunt robeor et larron, ne sunt mie ahaneor u guardes. Ensi sunt cilh. Mais, a moi guai! por lo perilh de ma vinge, et maement or, car, cant ge sui az plusors entenduz, si sui ge moins sonjous entuer une. Ne ilh moi leist soie cloure ne pressor faire. Guai! li mur en sunt destruit, si la vendengent tuit cilh ki trespassent la voie. <milestone unit="folio" n="114ra"/> Ele est aoverte et exposeie a tristece et iror et impatience. Unes songiouses vulpilhes des enchauchanz necessitez la deroient, les turbes des discordans causes et les noises i defalent petite hore. Ilh n'i est ne li pooirs del defendre, ne li loisirs del fuïr, ne li spasces d'orer. De queil ploige de larmes serat assez arosee la seche terre de mi anrme? De ma vinge vueilh ge dire, mais ensi chaï el psalme por l'usage, et ce est cilh mimes sens. Et ne moi anuiet mie de l'error ki ramoinet la semblance, car ilh n'est mie parole de la vinge mais de l'anrme. Giers penset l'om de l'anrme cant om leist de la vinge. Vraiement, <pb n="201"/> desoz la semblance et lo nom de celei plaint l'om la sechece de cestei. De quelz larmes aroserai ge la sechece de ma vinge? Tuit sei spaidon sunt sechiét par besonge, si geisent sen fruit. Boens Jhesu, quanz faisselez de sarmente, toi tesmoing, at deguasteit en ton sacrefice li brullemenz de mon cuer? Ge toi proi ke a toi soit <milestone unit="folio" n="114rb"/> sacrefices espirs contrieblez et lo cuer atriublét et humiliét ne despites mie.</p>
<p>Et ge, vraiement, moi trai ensi par ma imperfection a cest present capitele. Mais tuit cilh seront parfit qui en altre sens poront dire: <q rend="ital"> Je ne guardai ma vinge, </q> en cel sens dont li Salveres parolet en l'Evangele, cant ilh dist: <q rend="ital"> Qui perderat s'anrme por moi, ilh la troverat. </q> Cilh est covenables et vraiement dignes ke soit mis guarde es vinges cui la songe de la sue propre n'encombret mie ne ne retarget mie de la songe de celes ki comandees li sunt, cant ilh ne quiert mie ce ke sue est ne que prout li tenget mais pluisors. Par tant fut Pieres guarde mise en tantes vinges, ki erent de la circumcision, ke ilh eret aparelhiez d'aler a mort et en chartre. Li amors de sa vinge, ce est de sa anrme, nel detenoit mie tant ke ilh moins en entendist a celes qui comandeies li erent. A droit fut a Paule comandez entre les paiens si granz boihs de vinges, <milestone unit="folio" n="114va"/> par tant ke ilh ne fut mie trovez curious en la guarde de la sue, anz astoit apparelhiez, ne mie tant solement d'estre alloiez, mais mimes en Jerusalem morir por lo nom de nostre Sanior Jhesu Crist. A la fin, ilh dist de tot ce: <q rend="ital"> Ne dote ge riens, ne ne faz mi anrme plus chiere ke moi. </q> Tresboens aesmeres des choses, ki nule des sues ne tient plus chiere ke soi.</p>
<p>Quant plusor orent plus chier un pau de tresvilh avoir ke lur propre salut! Mais ce n'out mie Paules, neas sue anrme. <q rend="ital"> Ge ne fais mie mi anrme, fait ilh, plus chiere ke moi. </q> Fais tu donkes difference entre toi et tue anrme? Sagement, voirement, toi tiens tu plus chier ke nule riens tue. Mais, coment? N'est mie tue anrme tu? Ge aesme ke Paules ja donkes alevet en espir et par pense consentoit a la loi Deu, car ele est bone; et, par tant, quidat ilh digne chose estre ke ilh cestei pense, si com la plus principal et plus halte chose de soi, demostrast par lo sin nom, ne <pb n="202"/> mie par <milestone unit="folio" n="114vb"/> lo nom d'alcune sue chose. Mais l'autre chose ki est de plus baisse nature, et par tant soi ahert a la plus basse et plus vilhe substance, ce est al cors, ne mie tant solement por lo ministere de lui faire vivre u sentir mais par lo desier de nurrir et faire creistre cele bestial chose et charnel, ensenget ilh par l'appellation de l'arme. Et ce tinvet li spirituéz hom en desdeing, si lo volt miéz conter entre les sues choses ke soi expresser personalment par ce. <q rend="ital">Cant ge di moi, fait ilh, si enten ce ke plus halte chose est en moi et en cui ju estois par la grasce de Deu, ce est la pense et la raisons.</q> Et cant ge di mi anrme, si pren ce ke plus basse chose est et ke tu vois estre presteit a la char por lei a vivifier, et mimes loiét a lei et en covoitise. Vraiement, ge reconois ke ge ce fui, mais nel sui mie, car ge ne vois mie solunc la char mais solunc l'espir. Ge vi, mais ce ne sui ge ja mie, anz vit Christus en moi. Car ke, dont, <milestone unit="folio" n="115ra"/> se li anrme covoitet mimes or charnelment en moi? Ce ne fai ge mie, mais li pechiez ki maint en moi. Et, par tant, n'apeal ge mie moi, mais, nequedent, moie chose est ce ke en moi savoret charnelment, et ce nule altre chose ke l'anrme. Vraiement, une partie de l'anrme est ses charnéz talenz et la vie cui ele donet al cors. Giers, ceste sue anrme despitievet Paules plus ke soi, apparelhiez por nostre Sanior ne mie tant soulement estre loiez, mais neaz morir en Jherusalem et ensi perdre sue anrme solunc lo conseilh del Salveor.</p>
<p>Et tu alsi, se tu laisses ta propre volenteit, se tu parfitement renunces az delez del cors, se tu crucïez ta char avoc ses visces et ses covoitises, se tu ocis tes membres ki sunt sor terre, tu toi proveras estre ensiveor saint Paule, ke ne fais mie ta anrme plus chiere ke toi, et disciple de Crist, cant tu salvement la pers. Et, vraiement, plus sagement la pers tu por ke tu la guardes ke tu la gardes por ke tu la perdes, car ki voldrat sue anrme <milestone unit="folio" n="115rb"/> salve faire, ilh la perderat. Ke dites vos, gardeor des viandes des vinges et neglichous des constumes? Ypochras et sei ensiveor aprendent les anrmes salves faire en cest munde, et Christus et sei disciple perdre. Lo quel maistre de cez dous ellisez por ensivre? Nel mostret <pb n="203"/> overtement cil ki dist: <q rend="ital">Ce nuist az oelz et ce al chief, et ce al peiz et ce al bonem. Sens failhe chascuns dist ce ke ilh at apris a son maistre. Cez differences n'avez vos mie lietes en l'Evangele u es prophetes u es letres des aposteles?</q> Certes, la char et li sanc toi mostrat cest savoir, ne mie li Espirs del Pere, car ciz savoirs est de la char. Mais oies ke nostre meide en sentent: <q rend="ital"> Li savoirs, fait ilh, de la char est mors. </q> Lo parés: <q rend="ital"> Li savoirs de la char est anemie a Deu. </q> Dui ge vos donkes devant mettre la sentence Ypocratis u Galiien, u de la scole Ypicuri? Ge sui disciples Crist si parole a disciples Crist. Se ge vos apren estrange doctrine, ge fai pechiét. Epycurus et Ypocras, li uns preiset la <milestone unit="folio" n="115va"/> santét del cors et li altres lo delit. Et mes maistres preechet lo despit et de l'un et de l'altre. La vie de l'anrme el cors, par cui a garder cilh enquiert et ensenget a querre a grant estude dont l'om la sostenget, et cilh dont l'om la delitet, somunt li Salveres a perdre.</p>
<p>Car quel altre chose oïs tu en l'auditore de Crist, cant un pau devant fut criét: <q rend="ital"> Ki aimet sue anrme ilh la perderat? </q> Perderat, dist, u ke ilh la liverrat si com martyr, u afflirat si com repentanz, ja soit ce ke ce soit une maniere de martyre ocire par espir les faiz de la char, voirement por la paür plus suéz ke cilh de fer, mais plus grevalz por la longece. Vois tu coment, par ceste sentence de mon maistre, est blamez li savoirs de la char, par cui u l'om decuert en superfluiteit de delit u l'om desiret plus ke mestiers soit la santét del cors? A la fin, tu as oït ke la vraie sapience ne decuert mie en deliz et ke l'om ne la truevet mie en la terre des sués vivanz. Et <milestone unit="folio" n="115vb"/> cilh ki la truevet dist: <q rend="ital"> Plus ke santét et nule bealteit ai ge ameit savoir. </q> Se plus ke santét et nule bealteit, com granment plus, donkes, de deleit et laidét? Et ke toi aideroit, se tu chascun jor despendois ta songe por encerchier les diversitez des complexions et les diversitez des mangiers, ce ke tu toi atemperois des deliz? <q rend="ital">Li legunt, fait ilh, sont ventuous, li frumages apoiset lo bonem, li laiz nuist al chief, li peiz ne puet soffrir lo boivre d'aigue, li chou nurrissent la melancolie, li porion ensprendent la cole, li poisson d'estain u de paluose aigue ne covinent <pb n="204"/> mie a ma complexion. Ke est ce ke avisunkes puist l'om trover en toz les fluives u les chanz u les cortiz u les celliers ce ke tu manjoises?</q></p>
<p>Quide, ce toi proie, ke tu soies moines ne mie meides, et ke tu seras jugiez de ta profession, ne mie de ta complexion. Guarde, ce toi proi, ton repaus premierement, et en aprés lo travalh esparge de <milestone unit="folio" n="116ra"/> ceaz ki toi servent, et la grevance de la maison et la conscience. Conscience, di ge, ne mie la tue, mais l'altrui, de celui ki prés toi siet, si manjoit ce ke l'om li aportet si murmuret de ton soul june. Car i at escandele, u de ta hainose supersticion, u de la durece ke ilh quidet ke cilh ait ki toi at a prover. Vraiement, tes freres est scandaliziez en toi, si toi tient a sorfaitous et querant choses qui n'ont mestier; u, certes, ilh moi tient a dur ki ne quier ce ke mestiers est a ta vie. En vain toi losengent li alcant de l'exemple saint Paule, ki enhortet son disciple ke ilh ne boivet mie aigue mais vin por lo bonem et ses soventines enfertez. Premiers doient ilh penser ke sains Paules ne soi volt mie enhorter, en aprés ke li disciples ne li proiat mie; en aprés ke ce fut a esveske que ilh ce otriat, cui vie astoit mult besongable a la tenre et encor naissant glise, ce eret Timotheus. Done moi un altre Timotheu, et ge li donrai, se tu vuels, or a <milestone unit="folio" n="116rb"/> mangier et balseme a boivre. Et, se ce nom, tu mimes toi despendes si soies merciables a toi. Ta dispensations, bien lo gehis, moi est a suspitiouse en toi, et si dote ke li savoirs de la char ne toi eskernisset desoz lo nom et la covreture de discretion. De tant toi vuelh ge somunre, ke l'autoritét de l'Apostele del vin boivre toi plaist si ke tu n'oblies mie ce ke ilh i mist <quote rend="ital"> petit. </quote> Et de ce soit assez. Mais, repairons a l'espoise et si aprendons a lei prout tenant nient a garder nos vinges, maement nos, de cui ilh semblet ke nos soiens mis garde es vinges de l'espous nostre Sanior Jhesu Crist, ki est beneoiz sen fin. Amen.</p>
</div>
<div type="sermon">
<head>Sermon XXXI</head>
<p> <quote rend="ital"> Ensenge moi, cilh cui mi anrme desiret, u tu paisces, u tu geises en meidi. </quote> A sonjouses penses apert li espous <pb n="205"/> sovent, et ne mie en une semblance. Et por quoi? Sen failhe, par tant ke l'om nel puet encor mie veoir ensi com ilh est. Vraiement, cele visions estat, car cele forme estat ke l'om voit donkes. <milestone unit="folio" n="116va"/> Car ele est et ne receoit de ce ke est u fut u serat nule muance. Ost tens ke fut u serat, dont serat ja li tresmuemenz et li aümbremenz de foi? Mais tot ce ke vient de ce ke est, fut, et ne cesset de tendre a ce ke serat, at trespassement parmei est, mais n'est mie del tot. Car coment est ce ke unkes ne parmaint en un estage? Par tant, vraiement est cele sole chose cui ne fut ne ne trenchet, ne serat ne n'avancet, anz li remaint et souls et combatables et si parmaint ce ke ele est. Ne fut vraiement li tolt estre des al comencement, ne serat estre sen fin, et par tant aquiert a soi lo vrai estre, ce est celui ki est sens commencement et sen fin et sen muance. Giers, cant cilh ki ensi est, mais ne mie ensi u ensi est, est veüz si com ilh est, dont, si com ge ai dit, estat cele visions, car nule foie ne l'enterront. Dont est renduz a toz cilh uns doniers de l'Ewangele en une semblance ki si offret. Car en ce ke apert alsi com ilh est, sens muance <milestone unit="folio" n="116vb"/> en lui, alsi est ilh presenz a ceaz ki l'esgardent sens muance, et cilh a cui ilh apert ne vuelent riens plus desiranment veoir, nes ne puent plus delitablement. Giers, cant anoïrat cilh desiremenz, u soi sortrairat cele suavitez, u boiseras cele veritez, u falrat cele parmanabletez? Et si li volentez et la plantez alsi del veoir sostent de ci k'en parmanant, coment n'i at plaine bieneurteit? Car nule chose ne falt a ceaz ki toz jors voient, u remaint a ceaz ki toz jors lo voelent.</p>
<p>Mais tez visions n'est mie de ceste present vie, anz est gardeie al darriens a ceaz ki puent dire: <q rend="ital"> Nos savons, cant ilh apparrat, que nos serons semblant a lui, car nos lo verrons alsi com ilh est. </q> Ne sains, ne sages, ne prophetes, nel pout onkes, ne porat, en cest mortel cors veoir ensi com ilh est, mais en celui ki ne serat mie mortéz lo porat, ki dignes en serat. Ci mimes lo voit om, mais si cum ilh vuelt, ne mie si cum ilh est. <milestone unit="folio" n="117ra"/> Car ceste grant lumiere, lo soloilh di ge, cui tu vois chascun jor, ne vois tu onkes si com ilh est, mais si com ilh alumet u l'air, u un mont, u une paroit. Ce mimes ne <pb n="206"/> porois tu en nule maniere, se la lumiere de ton cors n'astoit por sa naturel sereniteit et aigüece semblanz a la celeste lumiere. Nuls altres membres de ton cors ne puet veoir la lumiere por la grant dessemblance. Mais neaz li oelz, cant ilh est turbez, n'aprochet mie a la lumiere, por la semblance cui ilh at perdue. Giers, cilh ki turbez ne voit mie lo cleir soloilh por la dessemblance, et cleirs lo voit alcunement por alcune semblance. Se ilh eret alsi cleirs com ilh, ilh lo verroit del tot sens rabatement, par l'entiere semblance, ensi com ilh est. Alsi lo soloilh de justice, celui ki alumet chascun home ki vient en cest munde, puet veoir cilh ki alumez est en cest munde si com ilh alumet, si com cilh ki semblanz est a lui en alcune chose; mais <milestone unit="folio" n="117rb"/> si com ilh est nel puet ilh mie, si com cilh qui encor n'est mie parfitement semblanz. Par tant dist ilh: <q rend="ital"> Aprochiez a lui si serez alumét, et vos faces n'aront mie honte. </q> Vraiement, se nos sumes alumeit de lui, ensi com ilh est, si ke nos a overte face, esgardant la glore Deu, soiens tresformeit de clartét en clartét, si com de l'Espir nostre Sanior.</p>
<p>Giers i doit l'om aprochier, ne mie burir, ke li burissanz enchercieres de la maiesteit ne soit apressez de glore. N'i aprochet l'om mie vraiement par lieus, mais par clartez, et celes nient corporéz mais spirituelz, si com de l'Espir nostre Sanior. Vraiement nostre Sanior, et ne mie nostre, ja soit ce ke enz el nostre. Giers, cilh ki est plus cleirs, cilh li est plus prés, et estre trescler, ce est estre parvenut. Et a ceaz ki present i sunt, n'est altre chose veoir si com ilh est ke estre si com ilh est et nul honte avoir d'alcune dessemblance. Mais ce serat dont, si com j'ai dit. Mais or endementres ceste varietez des formes et ciz numbres, ki ne puet estre contez, des semblances <milestone unit="folio" n="117va"/> des choses ki faites sunt, ke sunt ce se alsi nom com un rai de deitét ki vraiement mostrent ke cilh est vraiement de cui eles sunt, nequedent ne definent mie del tot quel chose i soit? Giers, de lui vois tu, ne mie lui. Mais cant tu les altres choses vois de celui cui tu ne vois, si seis tu fermement ke cilh est cui covient a enquerre, ke la grasce ne deçoivet l'enquerant et la ignorance n'escuset mie lo neglizant. Ceste maniere de veoir si est commune. <pb n="207"/> Car, solunc l'Apostele, apparelhie chose est a toz ceaz ki raison ont d'esgarder les nient veables choses de Deu parmei cez choses entendues ki faites sunt.</p>
<p>Altre, senz dote, fut cele maniere dont za en arrier fut cele soventine et mult a desirer pruvance de la divine presence ottroie az peres, ja soit ce ke ele ne fuist mie si com ele est mais si com ele dengat. Et ne fut mie en une maniere a toz, mais en plusors, ja soit ce ke ilh en soi soit unz, si com ilh dist a Israël: <q rend="ital"> Li Sires <milestone unit="folio" n="117vb"/> tes Deus est uns Deus. </q> Et ciz demostremenz, vraiement, ne fut mie communs, mais nequedent par defors fut faiz et demostrez par ymagenes ki defors aperent, u par sonanz voiz. Mais ilh est uns devins esgars, en tant plus departiz de cez en com bien plus deventriens, cant Deus denget par lui mimes visiter l'anrme ki lui quiert, nequedent celei ki de tot son desier et s'amor s'at promis de lui querre. Et ce est li ensenge de cest sien avenement, si com cilh nos ensenget ki essaiét l'at de lui: <q rend="ital"> Li fous irat devant lui et si enflammerat entuer lui ses anemis. </q> Ilh covient, vraiement, ke li ardors del saint desier en voist devant sa face a chascune anrme u ilh doit venir, ki i deguastet tot lo ruin del pechiét et si apparelhet lieu al Sanior. Adont sarat l'anrme ke li Sires est prés cant ele soi senterat esprise de cel fou et dirat avoec lo prophete: <q rend="ital"> Mes cuers s'enchaufat dedens moi, en mon porpens arderat li fous. </q> </p>
<p>A teile anrme sovent <milestone unit="folio" n="118ra"/> sospirant, mais sens entrecessement orant, et affliant soi mimes par desier, cant ilh desirez qui est quis en at mercit et li vent devant a la foiz, ge cui ke par propre esprovance covient bien a lei que ele diet avoc saint Jheremie: <q rend="ital"> Tu es bons, Sire, a ceaz ki spoirent en toi, et a l'anrme ki toi quiert. </q> Mais mimes ses angeles, ki est unz des compangons de l'espous, ki a sa guarde li est livrez, message, sen failhe, et jugieres des deventriens saluemenz de l'un a l'altre, ciz angeles, coment en est ilh liez et joious, et coment s'en delitet ilh, si soi turnet a nostre Sanior et si dist: <q rend="ital">Grasces ren ge a toi, Sires de maiesteit, de ce ke tu li as doneit lo desier de son cuer et si ne l'as mie boisié de la volenteit de ses levres.</q> Ce est cilh ki en toz lieus, alsi com uns serjanz de l'anrme, ne la cesset d'atisener et de somunre par <pb n="208"/> soventinz enhortemenz et dire: <q rend="ital"> Delite toi el Sanior, et ilh toi donrat les proieres de ton cuer. </q> Et lo parés: <q rend="ital"> Aten lo Sanior et si guarde sa voie. </q> <milestone unit="folio" n="118rb"/> Lo parés: <q rend="ital"> Se ilh fait demorance, aten lo, car ilh venrat et si ne targerat mie. </q> Et a nostre Sanior: <q rend="ital"> Si com li cerz desiret les fontaines des aigues, alsi toi desiret ceste anrme, Deus.</q> Ele toi desirat en la nuit, mais mimes tes espirs en ses entrailhes voilhat a toi par main. Et lo parés: <q rend="ital">Tot lo jor espandit ele a toi ses mains; laishe la, car ele criet aprés toi. Returne toi un pau et soies deproiables. Esgarde del ciel et si voies, et si visente ceste desconforteie. Feables serjanz ki, consachaibles de lur amor et ne mie envious, ne quiert mie ce que sue est mais la grasce del Sanior!</q> Ilh descuert moiens entre l'un et l'autre, si offret les desiers et si raportet les dones. Ilh esvoilhet celei, si apaisente cestui. A la foi, mimes, ja soit ce ke resement, representet l'un et l'autre, u cestei ravissanz u celei amenanz. Vraiement, ilh i est familiares et conuz el palais, et ne dote mie que l'om l'en doit fors boter, et si voit chascun jor la face del Pere.</p>
<p>Mais tu voies ke tu n'aesmes <milestone unit="folio" n="118va"/> ke nos en ceste assembleie de l'anrme et del Filh Deu sentons alcune corporel chose, u ke l'om puist mangier. Nos parlons de ce ke li Aposteles dist, <quote rend="ital"> ke cilh ki s'ajoint a Deu est d'un espir avoc Deu. </quote> Nos expressons par noz paroles, tez com nos poons, lo soralement de la pure pense en Deu, u lo pieu descendement de Deu en l'anrme, si disons spirituelz choses az spirituéz. Giers, en espir est ceste conjunctions, car Deus est espirs, si covoitet la bealteit de cele anrme ke ilh voit aleir en espir, et ki ne par fait mie la songe de la char en desier, maement se ilh la voit ardant de l'amor de soi. Giers, li anrme ki ensi est desiranz, et ensi ameie, ne li serat mie assez de cel aovrement de l'espous ki faiz est a pluisors parmei cez choses ki faites sunt, u de celui ki faiz est a pau de genz parmei songes et visions, se ele par une special seniorie nel receoit descendut del ciel en ses deventriens talens et es meoles del cuer, et si ait present <milestone unit="folio" n="118vb"/> celui cui ele desiret, ne mie figureit mais exspandut en lei, ne mie apparant mais entalentant, ne mie dotous mais en tant plus liét en com bien devenz, ne mie defors. Car ce est li Filz, <pb n="209"/> la parole del Pere, ne mie sonanz mais tresperceanz, ne mie parlanz mais faisanz, ne mie noisanz az oreilhes mais blandianz az talanz. Ce est face ne mie formeie mais formanz, ne mie strendanz az oelz del cors mais faisanz lie la chiere del cuer, plaisanz, vraiement, par lo don d'amor del cuer, ne mie par la color. Nequedent, encor nel di ge mie aparir si com ilh est, ja soit ce ke ilh altre chose ne doinst en ceste maniere ke ce ke ilh est. Neaz en soi ne soi mosterat ilh continueiement, ja soit ce ke az trés devotes penses, mais neaz en une maniere a toz. Car ilh covient ke li gostemenz de la divine presence soit variiez solunc les divers desiers de l'anrme, et ke li espandue savoirs de la souraine dulceor delitet altrement et altrement le <milestone unit="folio" n="119ra"/> palais del corage, ki diverses choses desiret. A la fin, as tu garde prise a ceste chanceon d'amor, quantes foiz ilh at muét son viaire, et com grant multitudine de sa dulceor ilh soi dengat tresformeir devant sue amie, et coment ilh or requiert les privez embracemenz de la sainte anrme, a la semblance de l'hontous espous, et delitet es baisuéz; et or soi mostret meide en oile et en ongemenz, por les tenres et encor floives anrmes, qui encor ont mestier de tez medecines et de tez norrissemenz, et par tant sont eles demostreies par lo delicious nom des jovenceles. S'alcuns en grongoiet, ilh orat que li sain n'ont mestier de meide, mais cilh ki mal ont. Or, lo parés. Alsi com uns aleres a ceaz ki la voie vont, si soi acompanget a l'espouse et az jovenceles et si raleiget del travalh de la voie tote la compangie, si, cant ilh s'en part, ke ilh dient: <q rend="ital"> N'estoient donkes noz cuers ardanz en nos, cant ilh parloit a nos en la voie? </q> <milestone unit="folio" n="119rb"/> Beaz parliers est ciz compains, ki en la suavitét de ses paroles et de ses constumes fait toz ceaz a cui ilh parolet curre aprés soi, alsi com en sue odor de olanz ongemenz. De ce dient ilh: <q rend="ital"> En l'odor de tes ongemenz currons nos. </q> Lo parés, alcune foiz vient avant alsi com uns riches sires, ki en sa maison at mult de pain, mais alsi com uns granz rois et poissanz, ki semblet ke ilh elliet la petitece de la povre espouse, et tarjet sa covoitise, et se li demostret totes les desirables choses de sa glore, les richeces de ses estordiers et de ses celliers, et les plantez <pb n="210"/> de ses jardins et de ses chanz. A la fin, mimes la moinet es privez lieus de sa chambre. Li cuers de son marit s'afïet en lei, et n'at riens en totes ses choses cui ilh aesmet estre a repunre encontre lei, cui ilh rachatat besongouse, et provat feable, et embrachat amiable. Giers, ensi ne cesset ilh, u en ceste maniere u en cel altre, de apparir al deventrien esgart de ceaz qui lui quierent, <milestone unit="folio" n="119va"/> ke la parole soit aemplie cui ilh dist: <q rend="ital"> Ellevos, fait ilh, ge sui avoc vos jus ke a la fin del siecle. </q> </p>
<p>Et en totes cez choses est ilh dulz et suéz, et si at mult de mercit. Car es baisuéz, vraiement, soi mostret ilh desirant et suef; el olie et es ungemenz bontieule et plantif d'entralhes de mercit et de compassion; en la voie haitiét et aparlable, et plain de grasce et de confort; en la demostrance des richeces et des possessions large doneor; et solunc la roial franchise buen gueredoneor. Ensi par tot lo texte de ceste cariteit troveras tu ceste parole estre aümbree par semblances dont ge cui ke ce fuist signifiiét la u li prophetes dist: <q rend="ital"> Christus li Sires est Espirs devant nostre face; en l'umbre de celui viverons nos entre les gens, </q> par tant ke nos veons or parmei mirors et en figure, ne mie encor face a face. Mais ce est tant com nos vivons entre les genz, car entre les angeles serat altrement, cant nos sen nule devise de bieneurteit lo verrons <milestone unit="folio" n="119vb"/> ensi com ilh est, ce est en la forme Deu et ne mie en umbre. Car alsi com nos disons ke li umbres, et les figures, fut az anciens, et par la grasce de Crist en char s'esclarcist a nos par soi mimes la veritez, alsi en l'esgart del sicle qui a venir est ne nos denoierat mie vivre endementres en un umbre de veriteit, se cilh nom ki soi n'assentent mie a l'Apostele, ki dist: <q rend="ital"> En part savons, et en part prophetons. </q> Et encor: <q rend="ital"> Ge n'aesme mie ke ge l'aie compris. </q> Car coment n'at devise entre celui ki par foit vat et celui ki par semblance? Li justes vit de foit, et li bieneurous s'esjoïst en la semblance. Et, par tant, vit endementres li sains hom en l'umbre de Crist, et li sains angeles soi glorïet en la splendor del viaire de glore.</p>
<p>Et buens est li umbres de la foit, ki la lumiere atempret a l'obscur oelh et l'oeilh raparelhet a la lumiere, car escrit est: <quote rend="ital"> Ilh nettoiet par foit lur cuers. </quote> Dont n'estaint <pb n="211"/> mie la foit la lumiere, anz la <milestone unit="folio" n="120ra"/> guardet. Vraiement, tote cele chose ke li angeles voit, tot ce moi guardet li umbres de la foit, si l'at mis en son feable soin si la moi overrat al tens. N'at ilh donkes mestier ke tu tenges envolepét ce ke tu encor ne pues penre? A la fin, mimes la mere nostre Sanior vivoit en l'umbre de la foit, a cui fut dit: <q rend="ital"> Bieneurouse es tu ki creïs. </q> Et si out umbre del cors de Crist, ki oït: <q rend="ital"> Et la vertuz de l'Altisme toi ferat umbre. </q> Et n'est mie vilz li umbres ki vient de la vertut de l'Haltisme. Vraiement vertuz fut en la char de Crist, ki umbre fist a la virgine, ke ele, ke nonpossable eret a mortel femme, portaist par l'envolepét recivement del vivifiant cors la presence de la maiesteit et sostenist la lumiere u l'om ne puet aprochier. Vraiement vertuz, en cui tote contraire vertuz est escombatue; et vertuz et umbres dechaceanz les diables et guardanz les homes; u vertuz vivifianz, umbres refroidanz.</p>
<p>Par tant vivons nos en l'umbre de Crist, nos <milestone unit="folio" n="120rb"/> ki alons par foit et si sumes paüt de sa char, par ke nos vivons, car la chars de Crist est vraiement mangiers. Et voies ke par ce ne soit ilh descriz en cest lieu, apparanz alsi com en pastural figure, la u ilh semblet ke la espouse l'aparolet alsi com uns des pastors, cant ele dist: <q rend="ital"> Ensenge moi u tu paisses, u tu geces en meidi. </q> Buens pastres est, ki sue anrme donet por ses berbis, sue anrme por eles et sa char a eles, celei en preihs et ceste en mangiers. Mervelhouse chose! Ilh est pastres, ilh est pasture, ilh est rachatemenz. Mais li sermons devient lons, car li lieus est amples et si contient granment, et ne serat mie esploiez a pau de paroles. Par ceste necessitét moi semblet ilh miéz a rumpre ke a finir. Mais, par tant ke la matere pent, covient ilh ke la memore voilhet, si ke la u l'om l'at atochiét, lo reprendet l'om manés et moint l'om en avant, ensi com ilh donrat, nostre Sires Jhesus Christus, li espous de la glise, ki est beneoiz sen fin. Amen.</p>
<pb n="212"/> </div>
<div type="sermon">
<head>Sermon XXXII</head>
<p> <milestone unit="folio" n="120va"/> <quote rend="ital"> Ensenge moi u tu paisces, u tu geces en meidi. </quote> Ci sumes nos, de ci eissimes nos. Mais, anceois ke ceste visions et ciz aparlemenz soit comenciez a traitier, si moi semblet a recapituler briement cez choses ki devant en sunt aleies des altres visions, coment eles puissent covenir a nos spirituelment, solunc les merites et les desiers de chascun, ke li entendemenz apeiret plus legiers en ceste discution cant nos les arons entendues, nequedent se Deus ensi le nos otroiet. Mais ce est grevalz chose, car, ja soit ce ke ilh semblet ke les paroles dont les visions, u les semblances, sunt descrites, sonent cors u corporéz choses, nequedent spirituelz choses sunt ki en eles nos sunt amministreies, et par tant covient en espir querre lur causes et lur raisons. Et ki est covenables a encerchier et entendre tant esploit et tant talent d'anrme, az quelz tante diverse grasce est ottroie de la presence de l'espous ? Nequedent, se nos entrons en nos, et li Sains <milestone unit="folio" n="120vb"/> Espirs nos denget mostrer en sa lumiere ce ke ilh ne dedenget mie faire en nos sovent par sa oevre, ge cui ke nos del tot ne remanrons mie en cez choses sens entendement. Car ge ai fiance ke nos n'avons mie pris l'espir de cest munde mais l'espir ki de Deu est, por ke nos sachiens quelz choses Deus at a nos doneies.</p>
<p>Giers, se bon est a alcun de vos avoc lo saint prophete ajoindre a Deu, et, par ke ge plus aovertement die, s'alcuns est si entre vos hom de desier ke ilh vuelhet estre desloiez de ceste char et estre avoc Deu, si lo covoitet asprement et lo desiret ardanment, et de ce penset sovent, or, sen failhe, en nule altre forme ke d'espous recivrat lo Filh Deu el tens de son visitement, a cel hore ke ilh soi senterat estre estrent devenz par un braz de sapience et de ce senterat en soi estre espandue la dulceor de la sainte amor. Certes, li desiers de son cuer li serat donez, mimes cant ilh serat en cest estrange cors. En partie, nequedent, et ce mimes a tens, et <milestone unit="folio" n="121ra"/> cel tens petit. Car cant ilh, quis par orisons et par voilhes, et par grant pluvie de larmes, est parseüs, sodainement, cant om lo quidet tenir, s'en lovierget. Et loparés, cant cilh <pb n="213"/> reploret et reparsiet, revient devant et soffret ke ilh soit pris, mais ne mie ke ilh soit retenuz, anz lo parés volet sodainement alsi com fors des mains. Et se la sainte anrme entrestat par proieres et par plors, lo parés repairet et ne la boiset mie de la volenteit de ses levres. Mais, lo parés, manés n'apert et ne puet estre veüz, se cele nel requiert par tot son desier. Giers, ensi en cest cors puet estre la soventine leece de la presence de l'espous mais ne mie la plantez, car, se li visitemenz amoinet joie, li departemenz aportet tristor. Et ce covient l'amie si longement a soffrir, de ci ke ele arat jus mis lo faizs de la corporel pesance et volerat, sus levee par les pennes de ses desiers, delivrement alanz par les chanz de contemplation, sievanz par pense descombreie l'amis tot la u ilh en irat. <milestone unit="folio" n="121rb"/> </p>
<p>Et, nequedent, ne serat mie, mimes ensi en trespassant, presenz a chascune anrme, s'a celi nom, vraiement, cui la granz devotions et li ardanz desiers et li tresduelz talenz proevet estre espouse et digne, par cui li Fiz Deu vestet bealtét et prendet la forme de l'espous, cant ilh doit venir por li a visenter. Car, ki encor n'est mie trovez de tel talent mais, compoins par la ramenbrance de ses faiz et parlanz en l'amertunge de sue anrme, dist a Deu: <q rend="ital"> Ne moi damner mie, </q> u, puetscelestre, est perilhousement temptez et estrainz et deciuz, u de sa propre conscience u covoitise, cilh ki teiz est ne demandet mie l'espous mais lo mie, et par tant ne penrat mie baisuéz u embracemenz mais assuagemenz a ses plaies en oile et en ungemenz. Nel sentons nos, donkes, sovent ensi et exprovons en orant? Nos, di ge, ki chascun jor sumes encor temptez de nos presenz forfaiz et remort des trespassez. De com grant amertunge tu moi as sovent delivreit cant tu venoies, bon Jhesu! Quantez foiz tu oinsis <milestone unit="folio" n="121va"/> ma navreie conscience de l'ointure de ta mercit, et arosas d'olie de leece, aprés les angoissous ploremenz et les nient racontables gemissemenz et soglotemenz. Quantes foiz la orisons, ki prés desperant moi avoit recieut, moi rendit liét et taishier de pardon. Cilh cui ensi est, cilh sevent ke nostre Sires Jhesus est meides, ki sanet les attrieblez par cuer et aloiet lur <pb n="214"/> bleceures. Cilh ki ne l'ont essaiét en croient lui mimes, ki dist: <q rend="ital"> Li espirs del Sanior sor moi; ilh moi envoiat preechier as suéz, par ke ge medecinasse les attrieblez par cuer. </q> Et se ilh encor nel creoient, vengent avant et si lo proevent, et si aprendent en eaz mimes ce ke est ke ilh dist: <q rend="ital"> Ge vuelh mercit et ne mie sacrefice. </q> Mais veons les altres choses.</p>
<p>Alquant sunt ki sunt anoiét et turnét en tedor es spirituéz estudes, et mis en un defalement d'espir, ki dolent vont es voies nostre Sanior et, a cuer sech et anoiét, s'aprochent a tot ce ke l'om lor enjoint; sovent murmurent des lons jors et des longes <milestone unit="folio" n="121vb"/> nuis soi complaindent, et dient avoc saint Job: <q rend="ital"> Se ge ai dormit, ge di: <q rend="ital">Cant moi releverai ge et lo parés agarderai lo vespre? </q></q> Giers, cant ilh avient ke l'om soffret telz choses, se nostre Sires en at mercit si soi aprochet a nos en la voie u nos alons, et si comencet ilh, qui del ciel est, a parler del ciel, et alcune delitable chose a chanter des chançons de Syon, et reconter de la citeit Deu, et de la pais de la citeit, et de la parmanableteit de la pais, et de l'estage de la parmanabletét. Ge vos di ke cilh liez recontemenz serat a la pereceouse et someilhouse anrme charrez, si ke ilh tot anui ostet del coraige de celui ki l'ot et lo lassement del cors. Semblet ilh toi, donkes, ke cilh soffret u proiet altre chose, ki dist: <q rend="ital"> Mi anrme somelhat par anui; conferme moi en tes paroles? </q> Et com ilh arat ce ke ilh proievet, n'escrierat ilh donkes: <quote rend="ital"> Coment amai ge ta loi, Sire! Tot lo jor est ce ma pense? </quote> Car nos penses, ki de l'espous vienent, sunt alsi com unes sueies paroles, <milestone unit="folio" n="122ra"/> haltes par sa grasce et poissant par sa maiesteit. Et ne mie dont solement, mais, cant nos turnïons en nostre pense ses comanz et les jugemenz de sa boiche, et nos pensons jor et nuit en sa loi, sachions de fit ke li espous est presenz et si nos aparolet, ke nos, delitét par ses paroles, ne soiens travelhiét de laissement.</p>
<p>Giers, cant tu sens alcune teil chose en ton corage, ne quide mie ke ce soit ta pense, mais reconois celui parlant ki dist par lo prophete: <q rend="ital"> Ge sui ki di droiture. </q> Vraiement, les penses de nostre cuer sunt tres semblantes az paroles de veriteit, ki en nos parolet, et ne puez mie legierement <pb n="215"/> deviser alcuns quel chose ses cuers li engenret, u quelz choses ilh oiet, se cilh nom ki sagement prent garde a nostre Sanior, ki dist en l'Evangele que <quote rend="ital"> del cuer eissent les males penses. </quote> Et la: <q rend="ital"> Que pensez vos mal en vos cuers? </q> Et lo parés: <q rend="ital"> Cilh ki dist menzonge, cilh parolet del sou. </q> Et li Apostles: <q rend="ital"> Ne mie, fait ilh, ke nos <milestone unit="folio" n="122rb"/> puissiens alcune chose penser alsi com de nos</q> -si entent om bone­<q rend="ital"> mais no pooirs est de Deu.</q> Giers, cant nos pensons mal en nostre cuer, si est nostre cele pense, et cant bien, si est la parole Deu. Cel dist nostre cuers et cele out. <q rend="ital"> Ge orai, fait ilh, quel chose li Sires diet en moi, car ilh dirat pais en son pople. </q> Donkes pais, pieteit, droiture parolet nostre Sires en nos, et ce ne pensons nos mie de nos anz l'oons en nos. Mais li homicide, li avotierge, li larrecien, li blasfeme, et cez choses qui semblanz sunt a cez, cez eissent del cuer et nes oons mie anz les disons. A la fin, li folz dist en son cuer ke Deus n'est mie. Et par ce tarjat li fel Deu ke ilh dist en son cuer: <q rend="ital"> Ilh ne redemanderat riens. </q> Sens ice, sent l'om une chose al cuer ki n'est mie parole del cuer, car ele n'eist mie del cuer, si com nostre pense; et ne disons mie ke ele soit faite al cuer, si com parole Deu, cant ce malz est. Les contraires postez l'i envoient, si com furent li envoiement par <milestone unit="folio" n="122va"/> les malz angeles, si com ce fut ke l'om leist ke li diables envoiat el cuer Judas Scarioth ke ilh traïsist nostre Sanior.</p>
<p>Mais ki est si voilhanz et si sonjous ke ilh deviset clerement, a chascun malvais sentement de son cuer, des deventriens movemenz ki sunt fait u en soi u de soi, entre l'enferteit de la pense et la morsure del serpent? Ge ne cui mie ke nulz hom lo puist, se cilh nom ki est alumez del Saint Espir et ki at pris cel special don, cui li Aposteles, entre les altres grasces cui ilh racontet, apelet devisement d'espirs. Car, com granment nuls hom onques, solunc Salomon, prende garde par tote songe a son cuer, et par tresvoilhant entention esgart totes les choses ki dedenz lui soi muent, mimes se ilh chascun jor s'i travailhet et sovent en ait esprovance, ne porat mie purement en soi conoistre u deviser lo mal ki neiz est el cuer et lo mal ki semmeiz i est. Car qui entent les pechiez? Et n'atient mie mult <milestone unit="folio" n="122vb"/> a nos savoir dont li malz est en nos, mais ke nos <pb n="216"/> sachiens ke ilh i est. Mais voilhier et orer devons que nos n'i consentons, dont onkes que ilh soit. A la fin, encontre l'un et l'autre mal proiet li prophetes: <q rend="ital"> Des miens repuns, fait ilh, Sire, moi nettoie, et des estranges esparges ton serf. </q> Et ge ne vos puis mie doner ce ke ge n'ai pris. Bien lo gehis, ge n'ai mie pris dont ge vos demostre certe conissance entre l'enfantement del cuer et la semence de l'anemi. Vraiement, et li uns et li altres est malz, et li uns et li altres est el cuer, mais li uns et li altres n'est mie del cuer. Tot ce sai ge en moi, mais ge ne sai quelz chose soit del cuer et quelz de l'anemi. Et ce, vraiement, ke ge ai dit est sens perilh.</p>
<p>Mais, vraiement, en l'autre marist l'om perilhousement, mais mimes mortelment, et la nos est fichie une certe regle, ke nos ne donons a nos ce ke de Deu est et ke nos ne quidons lo visentement de Deu estre nostre pense. Giers, alsi <milestone unit="folio" n="123ra"/> grant devise com ilh at entre bien et mal at ilh entre cez dous, car de Deu n'est malz ne del cuer biens, se cilh nom cui ilh at concieut de Deu, car li buens arbres ne puet faire malvais fruit ne li malz buens. Ge cui ke assez est devisét quelz chose est en nostre cuer de Deu et quelz de nos. Et ne mie en vain, si com ge aesme, par ke li anemi de la grasce sachent ke li cuers de l'home ne puet bien penser sen grasce anz est ses pooirs de Deu, et ke li biens ke l'om penset n'est mie esclate del cuer mais voiz de Deu. Giers, se tu oz sa voiz, ne soies mie nonsachanz dont ele vient, u ele vat, anz saches ke ele eist de Deu et si vat al cuer. Mais voies ke la parole ki eist de la boiche Deu ne repaire voide a lui, anz facet tot ce a ke ilh envoiat, si ke tu puisses dire: <q rend="ital"> La grasce Deu ne fut mie voide en moi. </q> Bieneurouse la pense a cui li Fiz Deu soi donet beal parleor, compangon, si ke cilh par la longe suaviteit de la parole s'ostet des <milestone unit="folio" n="123rb"/> grevances et des visces de la char, et par totes hores rachatet lo tens des malz jors. Ne serat mie lassez, ne serat mie gravez, car, si com dist la Scriture: <quote rend="ital"> Nule riens ki lo juste home avenget nel ferat dolent. </quote> </p>
<p>Ge cui ke la figure del grant Sanior u de la roial posteit apert a ceaz ki montent al halt cuer, et ki sunt grant devenut par plus grant franchise d'espir et purteit de <pb n="217"/> conscience, et ki ont aconstumét entaishier plus haltes choses, songous sens repaus de trespercier plus secreies choses et de penre plus haltes, et d'essaier plus parfites, ne mie solement de sens mais de vertuz. Cist, vraiement, sunt digne trovét, por la grandece de lor foit, ke ilh soient meneit en tote planteit, et en totes les repunailhes de sapience n'at lieu dont li Sires des sciences les jusget a oster, covoitous de veriteit ne mie compangons de vaniteit. Teiz eret Moyses, qui oseivet dire a nostre Sanior: <q rend="ital"> Se ge ai troveit grasce en tes oelz, si moi mostre toi mimes. </q> Telz <milestone unit="folio" n="123va"/> eret Philippes, ki proievet ke l'om mostraist a lui et a ses companions lo Pere. Telz eret Thomas, ki lo refusevet a croire se ilh n'atoichast par sa main la plaie et lo desfooit costeit. Petite astoit la foiz, mais par une merveilhouse maniere descendoit de la grandece del coraige. Teiz astoit David, ki disoit a Deu: <q rend="ital"> A toi dist mes cuers: <q rend="ital">Ma face toi requist, ta face, Sire, requerrai ge. </q></q> Cilh ki teil sunt osent granz choses car ilh sunt grant, et ce ke ilh osent, ce consievent ilh, solunc cele promesse ki lur est faite: <q rend="ital"> Quel unkes lieu vostre piez descocerat, vostre serat. </q> La granz foiz desert granz choses, et si avant com tu extenderas lo piét de fiance es biens del Sanior, si avant posseras tu.</p>
<p>A la fin, a Moysen parolet Deus boche a boche, et ne desert mie Deu a veoir par figure et par mirors, mais en aovert, ja soit ce ke ilh diet ke ilh az altres prophetes apparoit par vision et parloit par songe. Et a Philippon fut mostrez li Peres el Filh, solunc ce <milestone unit="folio" n="123vb"/> ke ilh oït aprés: <q rend="ital"> Philippe, ki moi voit, ilh voit lo Pere, car ge sui el Pere et li Peres en moi. </q> Mais mimes a Thomas, solunc lo desier de son cuer, soi livrat ilh a tanster, et nel boisat mie de la volenteit de ses levres. Et de David quoi? Ne signifiet ilh, donkes, ke ilh ne falit mie a son desier, cant ilh dist ke ilh ne donroit somne a ses oelz, ne somelhement a ses palpieres, de ci ke ilh troveroit lieu al Sanior? Giers, a telz granz espirs venrat granz devant li espous, et si ferat a eaz granz choses et envoierat sa lumiere et sa veriteit, si les monrat et ramonrat en son saint mont et en ses tabernacles, si ke cilh ki téz est diet: <q rend="ital"> Ilh fist a moi granz choses, car ilh est poissanz. </q> Sei oelh <pb n="218"/> verront lo Roi en sa bealteit, ki devant lui s'en vat az bealtez del desert, az flors des roses et liz des valeies, az delitabletez des jardins et les arrosemenz des fontaines, az delez des celliers et az odors des espesces. A la fin, mimes az secreies choses <milestone unit="folio" n="124ra"/> de la chambre.</p>
<p>Cist tresor de savoir et de science sunt repuns entuer l'espous, cez pastures de vie i sunt apparelhies el solement des saintes anrmes. Bieneurous li hom ki aemplit son desier de eles! De tant solement soit somuns ke ilh ne voeilhet souls avoir ce ke suffire puet a plusors. Et, puescelestre, par ce est descriz li espous aparir aprés totes cez choses si com pastres ke par ce soit somunz cilh, ki si granz dones at prises, de paistre les herdes de plus simples, ki nient plus ne puent cez choses penre par eaz mimes ke les berbis n'osent eissir en pasture sen pastur. A la fin, la espouse, sagement prendanz garde a lui, proiet ke ilh li ensenget u ilh paisset, u ilh geicet en la chalor de meidi, apparelhie, si com de ce nos est doneit a entendre, et paistre et estre paüte avoc lui et desoz lui. Car ele n'aesmet mie estre segure chose miner la herde lonz del sourain pastor, por les envaïssemenz des lous, maement de ceaz qui vinent <milestone unit="folio" n="124rb"/> a nos en vestimenz de berbis. Et, par tant, vuelt ele avoc lui paistre en cez mimes pastures et gesir en cez mimes umbres, et si dist por quoi: <q rend="ital"> Ke ge ne comence, fait ele, a vaier aprés les herdes de tes companions. </q> Ce sunt cilh ki vuelent sembler amis de l'espous et si nel sunt mie.Ja soit ce ke ilh vueilhent les lur herdes paistre, ne mie les sues, nequedent, aguaitant de za et de la, dient: <q rend="ital"> Ci est Christus, la est Christus. </q> Et ce funt ilh par ke ilh eaz pluisors sorduient et moinent fors de la herde de Crist et acompangent az lurs. Et ce soit por lo texte de la letre. Mais lo spirituel sens ki en lei soi atapist atendez desoz un altre comencement de sermon, que ce soit ke nostre Sire par vos proieres et par sa mercit moi endengerat aovrir, li espous de la glise Jhesus Christus, ki est beneoiz sen fin.</p>
<pb n="219"/> </div>
<div type="sermon">
<head>Sermon XXXIII</head>
<p> <q rend="ital"> Ensenge moi, cilh cui mi anrme desiret, u tu paissces, u tu geices en meidi. </q> Et uns altres: <q rend="ital"> Ensenge moi por quoi tu moi juges ensi. </q> Vraiement, ne blamet mie la sentence anz <milestone unit="folio" n="124va"/> encerchet la cause, si vuelt estre apris par flaeaz ne ne vuelt mie estre devestiz. Lo parés proiet uns altres si dist: <q rend="ital"> Demostre moi, Sire, tes voies, et si moi ensenges tes sentiers. </q> Et en un altre lieu demostret ilh de quelz voies et de quelz sentiers ilh diet, cant ilh dist: <q rend="ital"> Ilh moi menat sor les sentiers de droiture. </q> Giers, la songouse anrme ne cesset de querre cez trois choses, droiture, jugement, et lo lieu del manage de glore, si com la voie u ele voist, et la voisdie par cui ele voist, et lo manoir a cui ele voist. Et del manage as tu ensi el prophete: <q rend="ital"> Une chose proiai ge al Sanior, et cestei requerrai ge: que ge mange en la maison del Sanior. </q> Et lo parés: <q rend="ital"> Sire, ge amai la bealteit de ta maison et lo lieu del manoir de ta glore. </q> Or des altres dous: <q rend="ital"> Droiture, fait ilh, et jugemenz sunt appareilhemenz de ton siege. </q> A droit requiert la devote anrme cez trois choses, si com lo siege Deu et l'aparelhement del siege. Et belement current totes cez choses en l'assemblement de vertuz, en la <milestone unit="folio" n="124vb"/> sengerie de l'espouse, si ke de la bealteit de droiture soit bele, et de la conissance des jugemenz voisouse, et del desier de la presence u de la glore de l'espous caste. Sens failhe tele covient estre l'espouse nostre Sanior, bele, sage, caste. Giers, la proiere ke ge mis dairiene atient ci: vraiement, ele proiet a celui cui s'anrme aimet ke ilh li ensenget u ilh paisscet, u ilh geicet en meidi.</p>
<p>Et promiers prent garde com sagement ele depart l'amor de l'espir del talent de la char, cant ele plus vuelt son amis expresser par desier ke par nom, car ele ne dist mie simplement: <q rend="ital">Cui je aime,</q> mais: <q rend="ital">Cui mi anrme, fait ele, desiret, et ensi demostret ele lo spirituel amor.</q> Dent aprés songiousement prent garde quelz chose li delitet el liu de pasture. Et ce ne toi escapet mie ke ele nomet l'ore de meidi, et ke ele cel lieu encerchet u ilh paist ensemble et geist, car ce est demostremenz de grant segurteit. Car ge cui ke par ce i est mis li gesirs ke en cel lieu n'estuet <milestone unit="folio" n="125ra"/>  <pb n="220"/> mie voilhier, ne ester sor la guarde de la herde, car par ce ne descueret mie moins delivrement la herde es pastures cant li paistres soi reposet et geist desoz les umbres. Bieneurouse cele contree u les berbiz solunc lur plaisir entrent et eissent, et n'est ki les espauerisset! Ki moi donrat veïr ke ge et vos paissons ensemble es montanges avoc celes nonante nuef, de cui l'om leist ke eles i furent deguerpies cant lur paistres descendit demainement a une ki astoit marie! Segurement geist, sen failhe, et par tant ne dotat ilh mie lonz aler, car ilh savoit ke ilh les avoit laissies a segur. A droit suspiret la espouse, a droit tent a cel lieu de pasture, et de pais, et de repois, mais de segurteit et de joie, mais de merveilhement et d'esbaïssement. Car mimes moi, chaitif, ki lonz en sui, et de lonz lo salue, tarjet sa ramenbrance a larmes, solunc lur talent et la voiz de ceaz ki dient: <q rend="ital"> Sor les fluvies de Babylone, la seïmes nos et plorons, <milestone unit="folio" n="125rb"/> , cant nos nos ramenbrons de toi, Syon. </q> Ilh moi plaist a escrier avoc l'espouse et lo prophete: <quote rend="ital"> Loe ton Sanior, Syon, car ilh at confortees les seres de tes portes, si at benit tes fiz en toi, ki at mis tes fins pais et toi soulet de la craisse de frument. </quote> Ki ne covoiteroit mult ardanment la estre paüs, et por la pais, et por la craisse, et por lo soulement? La ne dotet l'om riens, la n'anoiet riens, la ne falt riens. Segurs manoirs est Paradys, dulce pasture li Filz Deu, mult granz richece la parmanableteit.</p>
<p>Ge ai alsi lo Filh Deu, mais en char: la veritez moi est devant mise mais en sacrament. Li angeles est encraissiez del saien de frument et saülez del nut grain; moi covient endementres estre suffisant d'une escorce de sacrament, del bren de la char, de la pailhe de la letre, del voilh de la foit. Et cez choses sunt telz ke eles aportent mort, cant l'om les manjout, se eles ne prendent alcun condiment des primisces de l'Espir. Senz failhe la mors m'est el pot se ele n'est <milestone unit="folio" n="125va"/> adulcie de la farinelete del prophete. Sens failhe, sens l'Espir prent l'om lo sacrament a jugement, et la chars n'aiüet riens, et la lettre ocit, et la foiz est morte. Mais li Espirs est ki vivifiet, par ke ge vive en eaz. Mais, par com grant habundance d'Espir cez choses soient unkes encraissies, nequedent n'est mie <pb n="221"/> recieute par enguele leece la scorce del sacrament et la craisse del frument, la foiz et la chose, la ramenbrance et la presence, la parmanabletez et li tens, li viaires et li mirors, li ymagene Deu et la forme del serf. Vraiement, en totes cez choses ai ge plantive foit et povre entendement. At, donkes, engueil savoir li entendemenz et la foiz, cant ceste est en deserte et cilh en lowier? Or vois tu, donkes, alsi grant devise avoir entre les pastures com entre les lieus, et altant com li ciel sunt essalciét de la terre, altant ont planteit de meilhors biens cilh ki enz manent.</p>
<p>Par tant, nos hastons, sanior filh, d'aler al plus segur lieu, <milestone unit="folio" n="125vb"/> et a la plus suee pasture, et al plus plantif et portant champ. Hastons nos d'aler la u nos demorons sen paür, et soiens riche sens defailhement et mangons sens anui. Car tu, Sires des oz, ki totes choses juges en pais, et en segurteit paihs la. Si es Sires des oz et pastres des berbiz. Giers, et pais et geis, mais ne mie ci. Mais tu esteives, cant tu esgardeves del ciel une de tes berbiseles, de Stephanum parole ge, estre avironee des lous. Et, par tant, moi ensenge u tu paissces, u tu geices en meidi, ce est tot lo jor. Cilh meidis est tot li jors u n'at point de vespre, et par tant est mieldres cilh jors en tes autres ke milh, car ilh n'at mie de nuit. Mais, puescelestre, matinee out ilh cant al premiers nos ajornat li jors sanctifiiez par les entrailhes, vraiement, de la mercit de nostre Sanior Deu, en cui ilh nos visitat naissanz de halt. Vraiement, dont receuimes nos, Deus, ta mercit enmei ton temple, <milestone unit="folio" n="126ra"/> cant enmei l'umbre de mort fut a nos neie la lumiere de la celeste matinee et nos veïmes main la glore del Sanior. Quant plusor roi et prophete lo volrent veoir, si nel virent mie! Et por coi, se par ce nom ke nuiz eret et n'astoit encor mie venue cele aguardee matinee, a cui la merciz eret promise? Par tant enproievet unz si disoit: <q rend="ital"> Fai moi par main oïr ta mercit, car jus ai sperance en toi. </q> </p>
<p>Car ce fut alsi com une matinee de jor des ke li soloz de justice fut nunciez en terre par l'archangele Gabriel, et ke la virgine concieut del Saint Espir en son ventre, et ke ele, virgine, enfantat, et d'enki en avant, tant com ilh fut <pb n="222"/> veüz en terre et conversat entre les homes. Car par tot cel tens fut si petite lumiere, et vraiement lumiere d'apparissant matinee, ke prés nulz ne savoit entre les homes que jors fuist. A la fin, se ilh lo souissent, ilh n'auissent ja crucefiét lo Sanior de glore. Et, vraiement, a un pau des disciples fut dit: <q rend="ital"> Encor at un pau <milestone unit="folio" n="126rb"/> de lumiere en vos, </q> par tant ke encor astoit matinee et comencemenz, u maement, demostremenz de jor, car encor repunoit li soléz ses raiz et si n'espardoit mie ses raiz sor terre. Et Paules disoit: <q rend="ital"> La nuiz s'en est alee avant et li jors s'est aprochiez. </q> Et par tant signifiat ilh encor estre pau de lumiere cant ilh miéz volt dire lo jor estre aprochiét ke estre venut. Mais cant disoit ilh ce? Cant li soléz eret repairiez d'enfer si soi avoit porteit az halteces del ciel. Com granment donkes plus, cant la semblance de la char de pechiét covroit encor alsi com une espesse nue tote la matinee, solunc totes les passions de nostre cors, si ke ne li amere mors ne la hontouse crois n'i defalit, com granment donkes plus eret tenve et petite lumiere, et ke ele semblevet miéz que ele venist de la presence de la matinee ke del sololh!</p>
<p>Giers, tote cele conversations de Crist sor terre fut alsi com une matinee, et cele mimes assez obscure de ci ke ilh morut et relevat <milestone unit="folio" n="126va"/> et cachat fors la matinee par plus cleire lumiere de la presence del sololh, et, cant la matineie vient, s'en fuit la nuiz, absorbee en victore. A la fin, escrit est: <quote rend="ital"> Et en un jor de la samaine mult main vinrent al monument al soloilh ja levét. </quote> Ne fut ilh donkes main cant li soléz fut levez? Ilh aportat novele bealteit de la resurrection, et plus clere lumiere ke devant, car, se nos lo conuimes solunc la char, nel conissons or mie. El prophete est escrit: <quote rend="ital"> Ilh vestit bealteit, ilh vestit force, et si soi ceinst, </quote> par ke ilh escost les floivetez de la char alsi com unes nuleces cant ilh vestit la vesture de glore. Vraiement, des donkes fut enlevez li soléz, et donkes, espandanz ses raiz sor terre, comenchat petit et petit apparir plus clers, et plus chauz fut sentiz. Mais, com granment ilh devenget chalz, et ilh s'enforcet et multipliet et facet larges ses raiz par tot lo decorement de ceste nostre mortaliteit - car ilh serat ensemble nos de <pb n="223"/> ci ke a la fin del siecle nequedent -, <milestone unit="folio" n="126vb"/> ja ne parvenrat a la lumiere de meidi, ne ja nel verrat l'om or en cele planteit u cilh lo verront puis, cui ilh lo dengerat soffrir. Ohi! vraiement meidis, plen d'ardor et de lumiere, stations de soloilh, anientissemenz de umbres, sechemenz de palut, debutemenz de puors. Ohi! parmanables soltizes, cant li jors ne serat mie abaissiez. Ohi! lumiere mediaine, ohi! temprance de prin tens, ohi! estivalz bealtez, ohi! guaimalz plantez! Et, par ce ke ilh ne semblet ke ge alcune chose i trespasse, ohi! ivernalz repaus! U, se ce tu miéz loies, dont s'en est li ivers vraiement alez et repairiez. <q rend="ital">Cest lieu, fait ele, de si grant clarteit, et de pais, et de planteit, m'ensenge com ge, alsi com Jacob, cant ilh encor manoit en cors, vit Deu face a face si fut s'anrme salve, u alsi com Moyses lo vit, ne mie par mirors et par figures u par songes, si com li altre prophete, mais par une plus halte maniere, ke li altre n'avoient mie essaie mais a lui <milestone unit="folio" n="127ra"/> et a Deu eret conue, u alsi com Ysaïes par aovers oelz del cuer lo vit sor un halt et enleveit solier, u mimes alsi com Paules, ki raviz fut en Paradis et oït les paroles cui ilh ne loist pas dire, vit son Sanior Jhesu Crist, ke ge alsi toi puisse garder por lo soralement de pense en ta bealteit et en ta lumiere, la u tu paihs plus plantivement et repouses plus segurement.</q></p>
<p>Car ci paihs tu, mais ne mie en solement, et ne loist mie gesir anz covient ester et voilhier por les nuitreneiz cremors. Guai! guai! ne clere lumiere, ne plene perfections, ne segurs manages! Et, par tant, <quote rend="ital"> m'ensenge u tu paissces, u tu geices en meidi. </quote> Tu moi apeles bieneurouse se ge ai fain et soif et droiture. Mais ke est ce encontre la bieneurteit de ceaz ki sunt raemplit es mains de tes desiers, ki manjouent et demoinent joie en l'esgart Deu et si soi delitent en joie? Et se ge soffre persecution par justice, si moi claimes tu alsi bieneurouse. <milestone unit="folio" n="127rb"/> Et, vraiement, paistre la u om dotet at joie, mais nom segurteit. Et n'est ce grevalz joie de paistre et de noise soffrir ensemble? Totes choses moi sunt ci moins ke a perfection, et pluisors sens mon talent, et si n'i at nule segure. Cant moi aempliras tu de leece avoc ton viaire? Ton viaire, Sire, requerrai ge, tes viaires, Sire, ce est <pb n="224"/> meidis. <quote rend="ital"> Ensenge moi u tu paisces, u tu geices en meidi. </quote> Assez sai u tu paisces sen gesir, mais <quote rend="ital"> ensenge moi u tu paisces, u tu geices en meidi. </quote> Bien sai u tu paisces es altres tens, mais ge volroi savoir <quote rend="ital"> u tu geices en meidi. </quote> Car, vraiement, el tens de ma mortaliteit et el lieu de mon exilh ai ge aconstumeit estre paüte et paistre desoz ta guarde en la loi et es prophetes et es psalmes. Mimes, alsi, moi sui ge repousee es ewangelicalz pastures et entuer les aposteles sovent. Alsi ai ge mendiét, si com ge pou, viandes a moi et a ceaz ki a moi atinent des faiz des sainz et de lur parole et de lur escriz. Mais, plus sovent, <milestone unit="folio" n="127va"/> car plus moi fut apparelhiez, manjai pain de dolor et bui vin de compunction, et si moi furent mes larmes pain jor et nuit, cant l'om moi dist chascun jor: <q rend="ital">U est tes Deus?</q> Se tant nom que ge a la foiz, par la bonteit de ta mercit, pren a ta table ce dont ge respire coment ke soit, totes les foiz ke mi anrme moi conturbet et ke ele est dolente, car tu as une table apparelhie en mon esgart encontre ceaz ki moi nuisent. Cez pastures ai ge conutes et hantees cant sevi toi, pastor. Mais, ge toi proi, ensenge moi celes ke ge ne reconois.</p>
<p>Vraiement, altre pastor sunt ki dient ke ilh sunt tei companion si nel sunt mie, si ont lur herdes et lur termes, ki sunt plen de pasture de mort: en eles paissent ilh, mais avoc toi, ne par toi. En lur termes n'entrai ge unkes ne n'aprochai a eaz. Ce sunt cilh ki dient: <q rend="ital"> Ci est Christus, la est Christus, </q> si promettent plantives pastures, si lur en croit l'om, si cuerent a eaz li plusors et ilh les funt filh del fou d'infer a doble ke eaz. <milestone unit="folio" n="127vb"/> Et ce por coi, se par tant nom ke la n'est mie meidis ne clere lumiere, ke l'om puist clerement conoistre la veriteit, et par la semblance de veriteit est legierement recieute la falsetez cui l'om ne puet mie legierement departir de la veriteit, en obscur maement, cant les larrecinouses aigues sunt plus dulces, et li repuns pains plus suéz. Et par tant toi proie ge ke <quote rend="ital"> tu moi ensenges u tu paissces, et u tu geices en meidi, </quote> ce est en aovert, que ge ne suie sorduite si comence a vagier aprés les herdes de tes companions, ki vai sunt car ilh ne sunt mie estable par alcune certét de veriteit: toz jors aprendent et unkes ne parvinent a science de veriteit. <pb n="225"/> Ce dist la espouse por les divers et vains ensengemenz des philosophes et des herites.</p>
<p>Moi semblet ke ne mie tant solement par ce, mais mimes por les boisdies des postez cui l'om ne puet veoir, si com sunt li espir de seduction, ki sient en aguaiz et apparelhent lur saettes en lur coevres par <milestone unit="folio" n="128ra"/> ke ilh saettent en obscur ceaz a droit cuer. Por cez maement moi semblet ke nos devons desirer cel meidi, que nos par cleire lumiere puissiens aparcevoir la voisdie del diable et trés legierement departir le nostre angele de l'angele l'aversare, qui soi transfigure en angele de lumiere. Car altrement ne nos poons nos mie garder de l'enchacement et del diable de meidi se en la lumiere nom de meidi. Et ge cui ke par tant est apelez ciz diables diables de meidi, car li alquant sunt des numbres des malignes ki par lo merite de lur tenebrouse et obstinee volenteit sunt nuiz, et nuiz parmanables, nequedent soi sevent foindre jor por salveir, et ne mie tant solement jor, mais meidi, si com lur princes, cui ne fut mie assez estre enguail a Deu anz est encontre et si soi essalcet sor tot ce que l'om apelet et aoret de Deu. Gieres, se al cuer de celui cui, par aventure, alcuns de cez diables de meidi assaiet a tempter, ne vient li meidis naissanz de halt, ki les falses <milestone unit="folio" n="128rb"/> choses convenquet et demostret, senz failhe ne s'en porat guaitier, anz le tempterat et, sen dote, sorplanterat en semblance de bien, et si enhorterat a celui ki malvoisous et malparveüs est mal par bien. Et dont li apert meidis, ce est li granz clarteiz, cant li essaianz li met devant l'ymagene de plus grant bien. Quantez foiz il at enhorteit avancier les voiles, par ke il eschernesist le somilhant az sollempnes des freres! Quantes foiz a estendre les jeunes, par que il en tant le rendist moins covenable az divins services en com bien plus floibe! Quantes foiz ilh enhortevet a cez qui bien esploitievent es covens requere heremitage, alsi com par plus grant purteit, et a la foiz conurent li chaitif que cele parole, cui il avoient en vain lieute, soit vraie: <q rend="ital"> Guai a celui qui sous est, car, se il chiet, il n'at celui ki le relievet! </q> Quantes foiz il at somonut a l'oevre des mains plus ke mestiers ne fuist, par que il le rendist plus floibe az altres travaz de la regle, cant il l'oüst <pb n="226"/> afloibit! <milestone unit="folio" n="128va"/> A com pluisors ilh enhortat trop le travailh del cors, qui, solunc l'Apostle, est a pau boens, et si lor tolit la pieteit. A la fin, vos mimes avez proveit, a l'honte, le di ge, de ceaz cui l'om ne pooit anzois rastrendre, coment li alcant, ki a totes choses astoient de si ardant espir, revinrent a si grant perece que il, solunc l'Apostle, qui començarent en espir, finarent en char. Com laides covenances il orent a lur cors, a cui il avoient anzois si crueil batailhe. Granz hontes! Tu les verrois engressement requere les superfluitez qui devant refusevent tres obstineement les choses necessaires. Et se li alcant sunt qui, par aventure, ne puent estre vencut anz parmainent en lur obstination si funt mal discretes abstinences, et par une singulariteit notable desturbent ceaz avoc cui il douissent estre d'une constume en la maison, ge ne sai vraiement se il aiment pieteit a retenir, mais moi semblet que il de lonz l'aient jus getee. Car cil ki sage sunt en lor oelz et ki ont afineit en eaz mimes que <milestone unit="folio" n="128vb"/> il ne soi assenteront ne a conseilh ne a comant, il voient que il responderunt ne mie a moi, mais a celui ki dist: <q rend="ital"> Alsi com pechiez de sacrefiier al deable est recombatre, et alsi com felenie d'idolatrie nient voloir assentir. </q> Mais il avoit dit devant: <q rend="ital"> Mieldre est obedience ke sacrefices, et miéz valt asculteir que offrir craise de multons, </q> ce est que l'abstinence des rebelles. Dont nostre Sire dist par le prophete: <q rend="ital"> Manjerai je donkes la char des tors u beverai ge le sanc des bos? </q> Par ce signifiat ilh que ne li erent mie plaisanz les jeunes des orguilhous et des orz.</p>
<p>Mais, vraiement, je dote, cant nos dampnons les supersticions, que il ne semblet que nos laisons le frain az glotons et que il n'oient, a lor peril, ce que l'om dist a ceaz a lor remedie. Par tant oiet li une partie et li altre estre quatre manieres de temptation, et ces nos sunt descrites par la parole del prophete, ki dist: <q rend="ital"> Sa veritez toi avironerat d'escut; tu ne cremeras mie la nuitreneil cremor, ne la saette <milestone unit="folio" n="129ra"/> volant el jor, ne la marchandise ki vat en tenebres, ne l'enchalcement et le diable de meidi. </q> Prendez garde alsi, vos li altre, a ce que je di, qui a toz tenrat prout. Nos tuit ki sumes convertit a <pb n="227"/> nostre Sanior, sentimes et sentomes ce que la Escriture dist: <quote rend="ital"> Fiz, cant tu aproches al service Deu, esta en cremor et si aparelhe t'anrme a temptation. </quote> Gieres, les conmenzalhes de nostre conversion enchalcet promiers, solonc la raison de la comune esprovance, la cremors cui li horrors de la plus estroite vie aportet manés a ceaz qui entrent en la roidors de la nient aconstumee discipline. Et ceste cremors est apelee nuitrenéz, u par tant ke la nuiz suelt en Escriture signifiier averses choses, u par tant ke ancor n'est aovert ce par cui nos comenzons a soffrir les aversiteiz. Car se cil jors luisoit, en cui lumiere nos verriens et les travaz et les louiers, n'i aroit sen failhe nule cremor de nul travalh ki soit par les deseiers des gueredons, cant par clere <milestone unit="folio" n="129rb"/> lumiere apairoit ke les passions de cest tens ne sunt pas dignes a la glorie ki a venir est, qui serat aoverte en nos. Mais or, par tant ke il sunt repuns a nos oez et nuiz est en ceste partie, si somes nos en cest costét essaiét de la nuitreneil cremor et si dotons a soffrir les malz qui present sunt par les biens cui nos ne veons. Par tant doient voilier et oreir cil qui promiers i entrent encontre ceste promiere temptation, que nos, sodainement parpris de la paureteit de l'espir et de la tempez, ne resailhons arrier del bon comencement.</p>
<p>Et cant nos avons sormontee ceste temptation, si nos armons lo parés encontre les loenges des homes qui maement prendent matere a la vie ki a loer fait. Et se ce nom, nos serons navreit de la saete qui voelet el jor, et ce est vaine glorie. La novele, vraiement, envoelet, et par tant en jor que ce est des oevres de lumiere. Se ceste est fors sofflee si com vaine hore, si vient aprés alcune plus ferme chose des richeces et des honors del secle, se ce avient, par aventure, <milestone unit="folio" n="129va"/> que cil ki n'at cure des loenges covoitet honors. Et notez se ciz ordenes de temptation ne fut gardeiz en nostre Sanior, cant, aprés le enhorteit trebuchement a la soule vaniteit, furent mostrét et offert tot li regne del munde. Gieres, alsi et tu, par l'exemple de nostre Sanior, les renfuse. Mais altrement toi avironerat la marchandise ki vat en tenebres, ce est ypocrisie. Vraiement, ceste descent de convoitise, et es tenebres est ses manages, car ele repunt ce ke ele est et si <pb n="228"/> mostret ce que ele n'est mie. Et toz tens marchandet ele, car ele retient la forme de pieteit par lei a repunre et sa vertut vent si en achatet honors. La dairiene temptations ce est li diables de meidi, qui maiement suet aguaitier les parfiz homes qui, si con vertuous baron, ont totes choses sormontees, les deliz, les loenges, et les honors. Queiz chose i remaint a celui qui les essaiet dont il les puist assailhir en aovert? Par tant vint ilh en repuns qu'il <milestone unit="folio" n="129vb"/> n'oset en aovert, et par ce que il bien at proveit que il ont enlaidit tot aovert mal, les vuet il sorplanteir par fals biens. Mais cil ki puent dire avoc l'Apostle: <q rend="ital"> Nos conissons bien ses aguaiz, </q> il esploitent en tant plus en com bien il sont sonjous d'eschiver cez laz. De ce est ke Marie fut turbee en l'angelical saluement, car, se ge n'en sui decieuz, ele l'aesmevet boise. Et Josue ne recieut mie promiers l'angele que il sout que il eret ses amis. A la fin il demandat se il eret des siens u de ses aversaires, si com cil ki esprovét avoit les engins del diable de meidi. Ne demostrarent donkes li apostle overtement que il avoient sospezon del diable de meidi, cant ilh travilhievent en alant et li venz lor eret contraires, ki lor nef dejetevet, et il virent nostre Sanior sor la meir aleir si quidarent ke ce fuist fantome, si que il criarent de paür? Ramenbre vos que il vient a eaz a la quarte voilhe de la nuit, alanz sor la meir. Gieres, al quart lieu, ce est al dairien, <milestone unit="folio" n="130ra"/> doit l'om doter ceste temptation. Et en com bien chascuns soi verat estre en plus halt, en tant sachet ke il soi doit plus sonjousement guardeir de l'enchalcement et del diable de meidi. Az disciples, vraiement, soi aovrit li vrais meidis, en ce que il oïrent: <q rend="ital"> Ge sui, ne dotez mie. </q> Dont si fut ostee ensus d'eaz tote la suspezons de falseteit. Car donaist Deus ke totes celes foiz que li affieblee falsetez nos ment, u vuet ramper entuer nos, que li vrais meidis, naissanz de halt, envoiast sa lumiere et sa veriteit par lei a demostreir et devisaist la lumiere des tenebres, que li prophetes ne nos notast si com ceaz ki metent lumiere par tenebres et tenebres par lumiere.</p>
<p>Encor, se la longece del sermon n'anoïvet, essaierai je cez quatre temptations asigneir en lor ordene al cors de <pb n="229"/> Crist, ce est a sainte glise. Or les parcurrai a plus briement ke je porai. Voiez la premeraine glise, se ele ne fut promiers aigrement pervertie de la nuitreneil cremor. <milestone unit="folio" n="130rb"/> Vraiement, nuz astoit, cant tuit cilh qui ocioient les sainz aesmevent servise faire a Deu. Cant ceste temptations fut vencue, et apaisentee ceste tempeste, si devient noble, et, solonc la promesse ki faite li fut, en pau de tens fut sa sengerie des siecles. Dont fut dolenz li anemis que il fut faliz a la cremor nuitrenel si soi tornat voisousement a la saete volant el jor et si en navrat les alcanz de la glise. Dont soi levarent tuit li vain et covoitous de glorie si soi volrent faire nom, si eissirent de la glise si afflirent longement lor mere en diverses et perverses doctrines. Mais ceste pestilence fut debotee par la sapience des sainz, si com la promiere par la sapience des martres.</p>
<p>Cist tens, par la mercit de Deu, sunt delivre et de l'un et de l'altre mal, mais, vraiement, il sunt ordeét de la marchandise ki vat en tenebres. Guai a ceste generation corrompue par levain des phariseus, ce est ypocresie, nequedent se l'om doit apeleir ypocresie ce ke ne puet atapir, tant est, <milestone unit="folio" n="130va"/> et ne volt, si pau at de honte. Hoi cest jor rampet par tot le cors de la glise li purris venins, en tant plus largement en com bien plus despereement, et en tant plus perilhousement en com bien plus deventrienement. Car se uns herites, qui aovers anemis est, s'ellevoit, l'om le jeteroit fors, si secheroit, u se unz cruéz aversaires, ele soi repunroit puetscelestre ensus de lui. Mais or, de cui soi repunrat ele u cui jeterat ele fors? Tuit sunt ami et tuit anemi, tuit sunt necessaire et tuit aversaire, tuit domeste et tuit paisieble, tuit proïme et tuit querent ce que lur est. Il sunt ministre de Crist si servent Antecrist, et si vont honoreit des biens del Sanior a cui il ne portent mie honor. De ce vient cele puterece bealtez et cil garcenous abiz et cilh roialz aparelhemenz. De ce est li ors es frains et es selles et es esporons; plus splendoient li esporon que li alteil. De ce sunt les tables splendoianz et de hanas et de mangiers, de ce sunt les commessations <milestone unit="folio" n="130vb"/> et les ivretonges, et les harpes et les vieles. De ce sunt li celier plain de vin et routant de <pb n="230"/> l'un vaiseal en l'altre, de ce sunt les cuves plaines de pigmenz, les burses raemplies. Par ce vuelent il estre, et sont il, provost et doïn, et archediakene et esveske, et archeveske des eglises. Certes, ce n'ont il mie par lur merite, mais par la marchandise ki en tenebres vat.</p>
<p>Za en ariere fut il devant dit, et or est li tens d'aemplissement venuz: <q rend="ital"> En la pais est mi amertonge tres amere. </q> Promiers fut amere en la mort des martres, aprés plus amere el conflit des herites, et ors tres amere es constumes des privez. La glise nes puet ne chachier ne fuïr; enforciét sunt et multipliét desor numbre. Deventriene est, et telle q'ele ne puet estre sanee, la plaie de la glise, et par tant est en pais s'amertonge tres amere. Mais en quele pais? Et pais est, et n'est mie pais. Pais at des paiens, pais at des herites, mais n'at mie pais de ses fiz. Voiz est de plaindant en cest <milestone unit="folio" n="131ra"/> tens: <q rend="ital"> J'a nurriz et essalciez mes fiz, mais il moi despitarent. </q> Il moi ont despitiét, il moi ont conchiét de lur laide vie, de lor laid aquest, de lor laide marchandise, et de la marchandise ki vat en tenebres. Or n'i at mais ke avant venge li diables de meidi par dezoivre les remasilhes ki sunt en Crist, ce est ceaz ki encor parmanent en lor simpliciteit. Vraiement il at absorbez les fluives des sages, et les ravines des poissanz, et si at fiance que Jordanz entrerat en sa boche, ce est li simple et li humle qui sunt en la glise. C'est Antecrist, ki soi foinderat ne mie solement jor, mais mimes meidi, et ki soi essalcerat sor tot ce ke l'om dist u l'om aoret de Deu, cui nostre Sires Jhesus ocirat par l'espir de sa boche et destruierat par la clarteit de son avenement, si com vrais et parmanables meidis, li espous et li avouez de la glise ki est beneoiz sen fin.</p>
</div>
<div type="sermon">
<head>Sermon XXXIV</head>
<p> <quote rend="ital"> Se tu ne toi conois, oï bele entre les femes, eis fors et si va aprés les herdes de tes compangons, <milestone unit="folio" n="131rb"/> et si pais tes bos delez les loges des pastors. </quote> Za en ariere aspirevet sainz Moyses a une grant vision, par la grasce et la familiariteit cui il avoit troveit a Deu, si que il disoit: <q rend="ital"> Se  <pb n="231"/> ge ai troveit grasce en tes oez, mostre moi toi mimes. </q> Mais par ceste vision prist de lonz une plus basse, tele, nequedent, que de celei pouist parvenir a l'altre cant ke fuist. Et li fiz Zebedeu, ki alevent en la simpliciteit de lor cuer, osont alsi alcune grant chose. Mais, nequedent, il furent rameneit al greit par cui il devoient monteir. Alsi or l'espouse, par tant ke il semblet que ele proiet grant chose, est rapressee par une dure responsion, mais vraiement utle et feable. Car il covient que cil ki s'enforcet a plus haltes choses, que il sentet humlement de soi, que il ne chaiet ensus de soi, cant il s'ellievet desor soi, se il n'est fermement affermez en soi par vraie humiliteit; et par tant ke l'om ne puet mie grant chose avoir par le merite, se par le merite nom d'umiliteit, par tant, cil ki doit monter est humiliez <milestone unit="folio" n="131va"/> par chastiement, et par humiliteit desert. Giers, cant tu toi vois humiliét estre, c'est abaisiét, aies cest signe par bien et par argument, sen failhe, de grasce qui aproche. Car, alsi com devant le chaement soi essalcet li cuers, alsi soi abaisse devant l'essalcement. Vraiement, et l'un et l'altre leis tu, et que <quote rend="ital"> Deus contrestat az orguilhous et que il donet grasce az humles. </quote> A la fin, ne volt il donkes son serjant Job humiliier par destroites demandises et ensi aparelhier voie a beneizon, com il, aprés la noble victore, voloit reguerdoner par large beneizon sa si grant et si provee patience?</p>
<p>Mais, n'est mie gran chose se nos, cant Deus nos humiliet par lui mimes, le recivons volentiers, se nos alsi nel faisons cant il le fait par un altre. Par tant rezoi un mervelhous ensengement de ceste chose en saint David. Une foiz le maldist uns siens sers. Mais cil ne sentit mie l'envious car il sentit la grasce: <q rend="ital">Ke atient de moi a vos, fil de Sarvie?</q> Ohi! <milestone unit="folio" n="131vb"/> vraiement home solonc le cuer Deu qui miéz volt choser celui qui vengier le voloit que celui ki lait li disoit. Par tant disoit il par segure conscience: <q rend="ital"> Se je rendi mal a ceaz qui le moi faisoient, je chaï de mes anemis vains. </q> Gieres, desfendit a mal dire le maldisant, car il aesmat ke li maldit li fuissent guains. Et puis si dist aprés: <q rend="ital"> Nostre Sires l'at envoiét par que il maldiet David. </q> Vraiement solonc le cuer Deu qui del cuer Deu disoit le sentence. La lengue maldiresse forsenoit, et <pb n="232"/> cil entendoit que cil faisoit en repos. La voiz del maldisant astoit az orelhes mais li corages soi abaissievet a beneizon. Astoit dont en la boche del maldisant Deus? Non, mais ce fut ses estrumenz par David maldire, et ce sout li prophetes si com cilh a cui Deus avoit aovert les dotouses et les repunses choses de sa sapience, et par tant dist il: <q rend="ital"> Bon est a moi ke tu moi as humiliiét, par ke ge aprende tes droitures. </q> </p>
<p>Vois tu ke li humiliteiz nos fait justes; <milestone unit="folio" n="132ra"/> humilitez di ge, et ne mie humiliation. Cant plusor sunt humiliét qui ne sunt mie humle, li un sunt humiliét en lor rancor, li altre soffranment, et li altre volentriement. Li promier sunt culpable, et li altre sen culpe, et li dairien juste. Nequedent, innocence est une parchons de justice, mais la fins est en l'umle. Mais cil ki puet dire: <q rend="ital"> Boen est a moi, Sire, ke tu moi as humiliiét, </q> cil est vraiement humles. Cil ki enviz le soffret nel puet mie dire, et cil moins ki en murmuret. A nuz de ceaz ne prometons nos grasce de ce que il est humeliez, ja soit ce que li unz soit de lonz devisez de l'altre; et li unz en sa patience possece s'anrme, li altres perisset en sa murmure. Et se li uns desert iror, nequedent ne li uns ne li altres desert grasce. Car Deus ne donet mie sa grasce az humeliez mais az humles, et cil est humles qui humiliation tornet en humiliteit et c'est il qui dist a Deu: <q rend="ital"> Bon est a moi, Sire, que tu moi as humeliét. </q> Vraiement, ne a l'un ne a l'altre n'est <milestone unit="folio" n="132rb"/> bon ce que il soffret mais grevaz. Et nos savons que le large doneor aime Deus. Par tant nos est comandeit que nos oindons nostre chief d'oile et lavons nostre face cant nos jeunons, que nostre bone oevre soit condie d'une spirituel joie et nostres holocaustes soit cras. Vraiement, la soule lie et absolue humiliteiz desert grasce. Car cele ki est destrainte et estorse, si com est el home patient, en celui ki possiet s'anrme, ceste humilitez, se ele at vie par sa patience, nequedent n'arat mie grasce par la tristece. Car ne covient mie a celui ki de tel maniere est la scriture ki dist: <quote rend="ital"> Aiet glorie li humles en son essalcement, </quote> car il n'est mie humiliez de son greit ne volentiers.</p>
<p>Vues tu veoir un humle a droit glorïant et vraiement digne de glore? <q rend="ital"> Volentiers, fait il, moi glorïerai en mes <pb n="233"/> floivetez, par que la force de Crist manget en moi. </q> Ne dist mie: <q rend="ital">Soffranment porterai mes floibeteiz,</q> anz dist ke il volentiers soi glorïet en eles, et par ce provet que bon li est que il est <milestone unit="folio" n="132va"/> humeliez et ke ne li est mie assez que il possecet s'anrme, si com cil ki patienment est humiliez, se il ne prent la grasce, si com cil ki de son greit est humeliez. De ce oies une general reugle: <q rend="ital"> Cil qui soi humiliet, fait il, cil serat exalciez.</q> Et en ce signifiet il sens dote que chascune humilitez ne seroit mie essalcie, mais cele tant solement qui vient de volenteit, ne mie de tristece u de necessiteit. Car alsi par le contraire tuit cil ki serunt essalciét ne seront mie abaissiét, mais cil ki soi essalcerat, fait il, serat abaissiez par la volentrie vaniteit. Alsi, ne mie cil ki est abaissiez, mais cil ki de son greit soi abaisset, cil serat essalciez sen failhe par la deserte de la volenteit. Soit ke la matere d'umiliteit soit amministree parmei altrui, si com de laidenges u damages u torment, nequedent ne serat mie a droit humiliez d'altrui si com de lui mimes, par tant que il par l'amor Deu at proposét a rezoivre totes cez choses a taisieble et a lie conscience. <milestone unit="folio" n="132vb"/> 
</p>
<p>Mais u en alons nos? Si com ge sen, vos soffrez patienment que je sorvois en la parole d'umiliteit et de pacience, mais repairons al lieu dont nos sumes venut. Et ce nos est avenut par l'ocaison del respons de l'espous, dont il volt rapresser l'espouse ki granz choses entaisievet, et ne mie a folie a soi, mais par ke il li donaist ocaison de meilhor et de plus grant humiliteit, par cui ele fuist plus digne de melhors choses et plus aparelhie de rezoivre ce k'ele proïvet. Mais, par tant ke nos sumes encor en la porte del present capitle, comenzons, se il vos plaist, l'entree de sa discusion el comencement d'un altre sermon, et par que n'anoiet u ne recontet a anui les paroles de l'espous, que il denget oster ensus de ses serjanz Jhesus Christus nostre Sire, ki est beneoiz sen fin.</p>
</div>
<div type="sermon">
<head>Sermon XXXV</head>
<pb n="234"/> <p> <q rend="ital"> Se tu ne toi conois, fait il, eis fors. </q> Dure est et aspre responsions ce que il dist: <q rend="ital"> Eis fors. </q> Cez paroles suelent dire a lur sers li sanior cant il ont desdeing, u il sunt grevalment coreciét, u les <milestone unit="folio" n="133ra"/> dames a lor anceles, cant eles les ont grevalment corecies: <q rend="ital">Eis fors de ci, va ensus de moi, tol toi de mes oez, va fors de ceste maison.</q> Gieres, ceste parole dure et assez aspre, et trop cosant, dist li espous a l'espouse, mais par covenance, nequedent, se ele ne soi conoist. Car nule plus forte chose ne qui plus la pouist respoürir ne pout ilh dire encontre lei que ce que il la manezat del fors eissir. Et ce pues tu veoir, se tu bien prens garde dont il le ruevet eissir et u il le ruevet aleir. Car dont et u quides tu, se de l'espir nom a la char, des biens del corage az seculers deseiers, del deventrien repous de la pense al frinte del munde et a la noise des deforienes penses? Et en totes cez choses n'at se travalh nom et dolor, et affliction d'espir. Car cele anrme qui at apris de par nostre Sanior entreir en soi mimes et en ses deventrienetez sospirer la presence de Deu et querre toz jors sa face (car Deus est espirs et ceaz qui le requierent covient aler en espir et ne mie en char, si ke il <milestone unit="folio" n="133rb"/> vivent solonc la char); je ne sai se cele anrme qui tele est tient a plus penable u a plus paürose chose soffrir les paines d'enfer que, aprés la suaviteit de cest spirituel estude que ele at une foiz essaiét, reissir fors lo parés az envoisures, u miéz, az grevances de la char, et repairier a la curiositeit des sens qui ne puet estre soulee, si com dist Ecclesiastes: <quote rend="ital"> Li oez ne serat aempliz de veüe et la orelhe d'oïe. </quote> Oies un home qui avoit essaiét ce ke nos disons: <q rend="ital"> Tu es bons, fait il, Sire, a ceaz ki espoirent en toi, et a l'anrme ki toi quiert. </q> Je ne cui mie que, s'alcuns voloit cele sainte anrme oster de cest bien, que ele le presist altrement que dont se ele soi voloit estre desturnee de l'entree de Paradys u de la porte mimes de glorie. Oies ancor un altre, semblant a cestui: <q rend="ital"> A toi dist mes cuers, fait il, toi esquist ma face; ta face, Sire, requerrai ge. </q> De ce disoit il: <q rend="ital"> Bone chose est a moi ajoindre a Deu. </q> Et lo parés dist a s'anrme: <q rend="ital"> Torne toi, m'anrme, en ton repous, car li Sires toi at bien fait. </q> <pb n="235"/> Je <milestone unit="folio" n="133va"/> vos di ke nule chose n'est cui cil ki en cest benefisce at une foiz pris redotet tant que ce que il ne soit lo parés deguerpiz de cele grasce, se li covenget repairier az confors, mais az desconfors, de la char et soffrir lo parés les noises des charnéz sens. Par tant est paürouse, et forment fait a doteir, ceste manace: <q rend="ital"> Eis fors, et si pais tes bos. </q> C'est, tu ne seras mie digne de cele familiaire joie et de cele sue contemplation des celestes choses et divines, qui font a entendre. Par tant, eis fors de mon saintuare, de ton cuer, u tu solois puisier les secrez et les sainz sens de veriteit et de sapience, et si toi entrelace, alsi com une des seculers, es sens de ta char a paistre et a delitier. Par les bos, ki signifient le pechiét et qui al jugement seront mis a senestre, donet il a entendre les vais et les envoisiez sens del cors, par cui li pechiez entret el anrme, si com la mors par ses fenestres. Et a ce covint bien ce que aprés vint: <q rend="ital"> Delez les loges <milestone unit="folio" n="133vb"/> des pastors. </q> Car li boc ne paissent mie desor les loges des pastors, si com li angeal, mais delez. Vraiement, li pastor qui sunt vrai pastor, ja soit ce que il aient lur tabernacles de terre et en terre, et or en cez jors, endementres que il sunt soldeir, lor tabernacles, c'est lor cors, nequedent n'ont il mie aconstumeit paistre les herdes nostre Sanior de terre mais des celestes pastures, car il ne lor prechent mie lor volenteit mais la nostre Sanior. Mais li boc, c'est li sens del cors, ne requirent mie les celestes choses anz prendent lur deseiers delez les tabernacles des pastors, dont il ne soi soulent mie tant com tarjent. Laide muance d'estudes que cil ki anzois avoit aconstumeit sa estrange et exilhie anrme paistre des saintes penses alsi com de celestes biens, enquerre le bon plaisement de Deu et les misteres de sa volenteit, trespercier les ciéz par devotion, et par pense aler entuer les souraines mansions, saluer les peres et les apostles et les rengies <milestone unit="folio" n="134ra"/> des prophetes, et merveilhier les victores des martres, et esbahir les beaz ordenes des angeles, laiset or totes choses et si soi metet al servage del cors par obeïr a la char, por assez faire al ventre et a la gule, par mendoier par tote terre dont il, de la figure de cest monde qui trespasset, confort coment que soit sa familhouse curiositeit. Demoinent mei oel <pb n="236"/> decoremenz d'aigues sor l'anrme de ceste maniere, qui at les fins enbraciét cant ele astoit nurrie en pailes. Car, solonc la sentence del bieneurous home, <quote rend="ital"> ele paüt la brehange et se ne fist mie bien a la veve. </quote> Et voies que il ne dist mie tant soulement: <q rend="ital"> Eis fors, </q> mais: <q rend="ital"> Eis fors, fait il, et si va aprés les herdes de tes compangons, et si pais tes bos. </q> Et en ce, si com moi semblet, nos somont il de grant chose. Que est ce? Guai! que la noble creature, qui za en arriere fut de la herde et puis aprés, cant ele est cheüe chaitivement, ne li est mie soffert que ele remanget entre la herde anz li est comandeit que ele voist <milestone unit="folio" n="134rb"/> aprés! <q rend="ital">Coment?,</q> fais tu. Ensi com tu leis: <quote rend="ital"> Li hom, com il astoit en honor, ne l'entendit; acompangiez fut az fouz jumenz et semblanz devint a eaz. </quote> Elevos coment la noble creature devint de la herde. Je cui que, se li jument pooient parleir, il diroient: <q rend="ital"> Elevos, Adam est devenuz si com uns de nos. Cant il astoit, fait il, en honor. </q> Demandes tu: <q rend="ital">En quele honor?</q> Il demoroit en Paradis et sa conversations eret en lieu de delit, ne sentoit riens de grevance ne de besonge, avironez astoit de sueiz odanz fruiz et de flors et coronez de glorie et d'onor, et establiz sor totes les oevres de son faiteor, et si astoit desor toz par la noblece de la divine semblance, et si avoit acompangie avoec le pople des angeles et tote la chevalerie del celeste ost.</p>
<p>Mais ceste glorie de Deu muat il en semblance de veal qui foin manjout. De ce est que li pains des angeles devint foins qui mis fut en la creppe, et si nos fut alsi com jumenz devant mis. Vraiement, li Fiz Deu devint chars et, solonc le prophete, tote la chars <milestone unit="folio" n="134va"/> est foins. Mais ciz foins ne sechat mie, et la flors n'en chaït mie, car li espirs nostre Sanior soi repousat sor lui. Car par ce vint alcune foiz la fin de tote char, que li espirs de vie en astoit repairiez. De ce dist il: <q rend="ital"> Mes espirs ne parmanrat mie toz jors en l'ome, par tant ke il est chars. </q> En cest lieu enten par le nom de char estre signifiét le visce, ne mie la nature, car la nature ne navret mie l'espir mais li visces. Gieres, par le visce est tote chars foins et tote sa glorie si com la flors del foin. <q rend="ital"> Li foins, fait il, sechat, si chaït la flors. </q> Mais ce ne fut mie cele flors qui eissi de la racine <pb n="237"/> Jesse, par tant ke li espirs nostre Sanior soi reposat sor lui. Ne cil foins cui li Fiz Deu vestit, car li prophetes dist aprés: <q rend="ital"> Li Fiz Deu parmaint sens fin.</q> Et se li foins est li Fiz Deu, et li Fiz Deu parmaint sens fin, dont covient par necessiteit que li foins parmanget sen fin. Et se ce nom, coment donroit il vie parmanable, se il ne parmanoit sen fin? Et il dist: <q rend="ital"> S'alcuns manjoit de cest pain, <milestone unit="folio" n="134vb"/> il viverat sen fin. </q> Puis aovret de queil pain il diet, cant il dist aprés: <q rend="ital"> Et li pains cui je donrai ce est ma chars, par la vie del monde. </q> Coment n'est dont parmanable qui parmanablement vit?</p>
<p>Mais ramenbre toi avoec moi de la voiz del Fil, qui el psalme parolet al Pere: <q rend="ital"> Tu ne donras mie, fait il, ton saint veïr corruption. </q> N'est mie dote que il ne diet del cors qui mors gisoit el sepulcre. De cest saint parlat li angeles cant il l'anunzat a la virgine et il dist: <q rend="ital"> Cele sainte chose qui naisterat de toi serat apelez Fiz Deu. </q> Gieres, coment pooit veoir corruption li sains foins ki, nez del nient corromput ventre, puist par sa parmanable verdor et les delitables pastures, fichier en soi les covoitanz esguars des angeles par deletier sens soülement? Perdet, vraiement, li foins sa verdor se Marie perdit sa virginiteit! Gieres, la viande de l'home soi muat en pasture de beste, cant li hom fut mueiz en beste. Guai! com dolente et com plorivouse muance, ke li <milestone unit="folio" n="135ra"/> hom, ki demoroit en Paradis et sires eret de la terre, et citains del ciel et privez al Sanior des oz, et compains az bieneurous espirs et az celestes vertuz, soi trovat par sodaine muance beste et gisant par sa floibeteit el stable; et par la bestial semblance at besoing de foin, et par sa male dontee crueteit est aloiez a la creppe, si com escrit est: <quote rend="ital"> En chavestre et en frain destren les masseles de ceaz qui n'aprochent a toi. </quote> Gieres, reconois tu, li boes, ton posseor, et tu, aines, la crepe de ton sanior, par que tei prophete soient feable troveit, qui devant avoient dit cez merveilhes de Deu. Reconois celui, beste, cui tu ne conus hom! Aore el stable celui cui tu fuois en Paradis. Honore la crepe de celui cui comant tu despitas, manjou foin qui eres anoiez de pain, et de pain angelical. Mais quele fut, fais tu, la cause de si grant abaissement? Sens falhe, ce ke li hom, <pb n="238"/> cant il fut en honor, ne l'entendit mie. Que n'entendit il mie? Il ne dist mie, disons le <milestone unit="folio" n="135rb"/> nos. Cant il fut mis en honor, tant soi delitat de la haltece de l'honor que il n'entendit mie que il astoit limons, et manés esprovat ce a ke lonz tens aprés prist garde uns hom des fiz de la chaitiveteit, et si le dist vraiement: <q rend="ital"> Cil ki alcune chose quidet estre, com il nient soit, il soi sorduist. </q> Guai al chaitif! que dont ne fut ki li desist: <q rend="ital"> Que orguelhes, terre et cendre? </q> Par tant fut la noble creature mellee a la herde et muee la semblance de Deu en bestial semblance, et fut comencie la compangie avoc les jumenz par la compangie des angeles. Vois tu coment fait a eschiver ceste ignorance, de cui tant milhier de malz vinrent a nostre lingie? Car, par tant dist il que li hom devint semblanz az folz jumenz que il n'entendit mie. En totes manieres fait a eschiver ceste ignorance, que plus grant mal et plus greval ne nos truisent, se nos encor aprés la paine somes trovét sens entendement, et si dient de nos: <q rend="ital"> Nos medions Babylone, <milestone unit="folio" n="135va"/> et si n'est mie sanee. </q> Vraiement a droit, cant la paine ne donat mie entendement a l'oïe.</p>
<p>Et si voies que par aventure par ce ne desist mie li espous: <q rend="ital">Eis fors avoec les herdes, u es herdes, cant il par la tonoire de chosement espaürissoit s'amie ensus de si grant ignorance,</q> anz dist: <q rend="ital"> Eis fors aprés les herdes de tes compangons. </q> Et ce par coi? Vraiement par ce que il par ce mostrast la seconde ignorance plus estre hontouse et plus a redoteir que la promiere, car cele le fist compangon az bestes et ceste menor. Car li home, vraiement, par le merite de lur ignorance renfusét ont a ester a cel paürous jugement et a estre livreit al fou parmanable, ce n'ont mie les bestes. Et n'est mie dote que cil ne doient peis avoir qui ensi seront ke cil ki nient seront. <q rend="ital"> Miéz li fuist, fait il, se il ne fuist mie neiz ciz hom. </q> Ne mie se il ne fuist mie neiz del tot, mais se il ne fuist mie neiz hom mais beste u altre creature, qui ne venist mie al jugement et del jugement <milestone unit="folio" n="135vb"/> al torment. Gieres, sachet la rainable anrme, qui par la promiere ignorance at honte d'avoir les bestes en sa compangie, az biens de la terre a user, que ele nes arat mie alsi en sa compangie az tormenz soffrir et n'irat mie avoec eles, car eles ne soffreront nul mal et cele <pb n="239"/> serat exposee a tot malz. Gieres, eisterat fors li hom et sols irat aprés les herdes de ses companions, cant il sols serat botez el parfont enfer. Ne toi semblet il, donkes, que cil serat el dairien lieu qui a loies mains et a liez piez serat jeteiz es tenebres deforienes? Et, sens failhe, dont serat la fins de cel home pere del comencement, cant il promiers astoit enguelz et en aprés dairiens.</p>
<p>Ge cui que, se tu i prens bien garde, que en ceste present vie jugeras tu l'ome estre peior de beste. Ne toi semblet il, donkes, que li hom ki raison at et par raison ne vit est plus bestialz ke beste? Car, se la beste ne soi governe par raison, ele en at excusation de sa nature, cui ciz dons est del <milestone unit="folio" n="136ra"/> tot denoiez. Ce n'at mie li hom, car par special sengerie a li est otroiét. Par tant est a droit comandeit a l'home que il eisset fors et voist aprés les herdes des bestes, par tant ke il sols qui raison at, trespassanz par forlingant conversation les droitures de sa nature ensi, et par constume et par talenz,...celes qui n'ont point de raison. Gieres, est convencuz li hom aleir darier les herdes, et or par l'esperiment de nature, et en aprés par le soffrement de paine.</p>
<p>Ensi serat maldiz li hom qui serat trovez avoir l'ignorance de Deu. Dirai je de Deu u de soi? Et l'un et l'altre senz failhe, car li une et li altre ignorance est perilhouse et li une et li altre est assez a perdition. Vues tu savoir que ensi est? Mais de celei de Deu ne dotes tu mie se ferme chose est a toi que altre chose n'est la vie parmanable que ce ke tu conoises Deu le vrai Pere et Jhesum Christum cui il envoiat. Gieres, oies overtement l'espous, ki dampnet en l'anrme l'ignorance mimes de l'anrme. Car que dist il? Il ne dist mie: <q rend="ital">Se tu Deu ne conois,</q> <milestone unit="folio" n="136rb"/> mais: <q rend="ital"> Se tu ne toi conois, fait il, eis fors. </q> Gieres, aoverte chose est que cil ki ne conoist ne serat mie conuz, soit ke il conoisset u soi u Deu. Et de l'une et de l'altre ignorance arons, se Deus i met la main, utle desputement. Mais ne serat mie ore, que je, u par l'anui u que li orisons n'en serat mie devant envoie, si com la constume est, ne die chose qui mestiir at moins sonjousement, u vos oiez moins ententivement ce que l'om ne doit rezoivre se a grant deseir nom. Car, se li <pb n="240"/> mangiers del cors, cant l'om le prent saülez et sens talent, n'aiüet mie anz nuist mult, mult plus li pains de l'anrme cant l'om le prent a anui; ne donet mie norrissemenz de science mais torment de conscience. Et ce ostet ensus de nos Jhesus Christus nostre Sire, qui est beneoiz sen fin.</p>
</div>
<div type="sermon">
<head>Sermon XXXVI</head>
<p>Ellevos je sui a ma promesse et a voz deseirs, et at Dé par le service que je li doi. Trepple raisons, si com vos veez, moi destrent a parleir, et la veritez des covenances, et la fraternéz caritez, et <milestone unit="folio" n="136va"/> la cremors de Deu. Se je moi tais, ma boche moi condempnerat, et se ge parole, ce mimes dote je ke, cant je parole et si ne fais mie, cele mimes ma boche ne moi condempnet. Aidiez moi par voz orisons, que je toz jors puisse dire ce que mestiers est et par oevre aemplir ce que je di. Vos savez bien ke ui cest jor ai proposeit a parler de l'ignorance, u maement des ignorances. Car, se il vos ramenbret, dous en sunt, li une de nos et li altre de Deu. Et d'ambedous a garder vos avons nos somont, car ambedous dampnent. Or n'i at mais que je le face plus overtement et demostre plus plainement. Mais promiers fait, si com ge aesme, a demandeir se tote ignorance est dampnable. Et moi, vraiement, nel semblet mie, car chascune ignorance ne damnet mie anz sunt pluisor choses cui il loist non savoir sens empirement de salut. Se tu ne seis l'art de favergerie u de charpenterie, u ces ars cui l'om fait a oés la present vie, encombret ce dont a salut? <milestone unit="folio" n="136vb"/> Mimes sens ces arz qui liberals sunt clamees, ja soit ce que l'om les aprendet et oevret par plus honestes et plus parfitables estudes, sunt plusor salvét ki Deu plorent en lor constumes et en lur oevres. Quanz pluisors li Apostle recontet es Epistles az Hebreus, qui furent sei ami ne mie en la science de lettres mais en pure conscience et en foit senz fointise? Tuit plorent a Deu en lor vie, par merites de vie ne mie de science. Pieres et Andreus, et li fiz Zebedeu, tuit li altre disciple, ne furent mie pris de l'escole des retoriens u des philosophes, et nequedent par ce n'ovrat mie moins li Salveres salut parmei eaz enmei la <pb n="241"/> terre. Il nes fist mie salz el savoir, qui plus fust en eaz ke en toz les homes, mais en lor foit et lor suaviteit et les fist sainz et les fist maistres. A la fin il fisent conissables al monde lur voies, ne mie en haltece de parole ne en paroles ensengies d'umain savoir; mais ensi plout Deu faire salz les creanz parmei la <milestone unit="folio" n="137ra"/> folie de lor predication, car li mondes nel conut mie en son savoir. Il semblet, puescelestre, que je trop die en detraction de lettreüre, alsi com je blame les ensengies et ge defende les estudes des letres. Ja n'avenget! Bien sai ke mult ont aidiét, et avient ancor, a la glise li letrét home, u par aescombatre ceaz ki contraire li sunt, u par estruire les simples. A la fin, je ai liet: <quote rend="ital"> Cil ki seront ensengiét splendiront si com la splendors del firmament, et cil ki les pluisors ensengent a justice com estoiles en parmanableteiz. </quote> Mais je sai u je ai liet: <quote rend="ital"> La science enflet. </quote> Et lo parés: <q rend="ital"> Cil ki at science at dolor. </q> Vois tu que il at devise entre les sciences, cant l'une enflet et l'altre fait dolent. Mais je volroi ke tu souisses la quele est plus utle u plus necessare a salut, u cele qui enflet u cele ki fait doloir. Mais je ne dote mie ke tu miéz ne loies cele qui fait doloir ke celei ki enflet, car le salut cui li enflors demostret proiet la <milestone unit="folio" n="137rb"/> dolors, et cil ki la proiet aprochet a salut. Car ki proiet, il prent. A la fin, cil ki sanet les atrieublez par cuer escomeniet les enflez, si com dist la Sapience que <quote rend="ital"> nostre Sire contrestat az orguilhous et az humles donet grasce. </quote> Et li Apostles disoit: <q rend="ital"> Par la grasce ki moi est donee di ge a toz ceaz qui entre nos sunt ne mie plus savoir que mestiers est, mais savoir a mesure. </q> Il ne defent mie a savoir, mais plus ke mestiers ne soit. Et que est savoir a mesure? Tresongousement penre garde quel chose l'om doit miéz u promiers savoir, car li tens est briés. Chascune science, tant com en lei en est, est bone, mais tant, nequedent, ke veritez la sostenget. Mais tu, qui par la brieteit del tens toi hastes en paür et en cremor a querre ton salut, dois avoir songe que tu plus et promiers saches ce ke prochiene est a salut. Ne descrient, dont, li meide del cors estre une parzon de mecine es mangiers a penre quel promiers et quel aprés, et coment l'om <milestone unit="folio" n="137va"/> les doit penre? Et <pb n="242"/> ja soit ce ke ferme chose est que li mangiers cui Deus creat soient bon, nequedent ne sunt il mie bon se tu n'i gardes, cant tu les prens, et mesure et ordene. Ce que je di des mangiers, ce sentez alsi des sciences.</p>
<p>Mais miéz est ke je vos envoie al Maistre. Ceste sentence est soue, ne mie nostre, u mimes nostre car de veriteit: <q rend="ital"> Cil, fait il, qui quidet savoir alcune chose, ne seit encor coment lui covenget a savoir. </q> Vois tu coment il ne loiet mie celui qui mult seit, se il ne seit la maniere de savoir. Et que est ce que il apelet la maniere de savoir, se ce nom ke tu saches par quele ordene, par quel estude, par quel fin, l'om doit savoir? Par quele ordene: que promiers sachet l'om ce que promiers est a salut. Par quele estude: que plus ardanment sachet ce que plus ardant est en amor. Par quel fin: que tu ne saches mie par vaine glore u par curiositeit, u par alcune tel chose, mais al chastecement u de toi u de ton proïme. Car li alcant sunt qui vuelent savoir par que il sachent, et ce <milestone unit="folio" n="137vb"/> est laide curiositez. Et si sunt li alcant qui vuelent savoir par ke l'om les conoisset, et ce est laide vanitez. Cist, sen dote, n'escaperont mie del saterien, qui ceaz qui de teil maniere sunt eschernist et si dist: <q rend="ital"> Tes savoirs n'est nule chose se altres ne seit que tu seis. </q> Et lo parés sunt li alcant qui vuelent savoir par que il vendent lur science, u par avoir u par honors, et ce est laiz aquez. Et si sunt li alcant ki vuelent savoir par que il chestecent les altres, et ce est caritez. Et si sunt li alcant ki vuelent savoir par eaz a chestecier, et ce est savoirs. Entre toz ceaz n'at mais que les dous darriens qui ne forfacent en lor science, car par ce vuelent il entendre que il bien en facent. A la fin, li entendemenz est boens a toz ceaz ki le font, et tuit li altre oient: <q rend="ital"> Cil ki le bien seit et si nel fait, fait pechiét. </q> Alsi com se il disoit par semblance: <q rend="ital">Perilhose chose est a celui qui n'at degestion se il manjout, car li mangiers ki n'at digestion, et qui n'at mie bone decoction, engenre <milestone unit="folio" n="138ra"/> males humors et ne nurrist mie le cors, anz le corront.</q> Alsi, la granz science, se ele n'at bone digestion el bonent de l'anrme, ce est la memore, et se ele n'est bien cuite par le fou de cariteit, et alsi com en uns membres d'anrme soit espandue et envoie es constumes et es <pb n="243"/> oevres, si que la vie et les constumes en portent bon tesmoin que ele bone soit devenue, ne serat donkes cele science contee en pechiét, si com li mangiers qui tornez est en malvaises et en nuisables humors? N'est dunkes malvaise humors li pechiez, ne sunt donkes males humors les males constumes, ne soffrerat donkes et tortions et enflors en sa conscience cil ki teiz est, qui le bien seit et si nel fait mie? N'orat il dunkes parole de mort et de dampnation en soi mimes totes celes foiz que en sa pense li venrat cele parole que Deus dist, ke <quote rend="ital"> li sers ki seit la volenteit de son Sanior et nel fait, le comparrat par pluisors plaies? </quote> Et voies ke li prophetes par aventure ne soi plansist en la persone de tele anrme, <milestone unit="folio" n="138rb"/> cant il dist: <q rend="ital"> Je moi duelh en mon ventre, je moi duelh en mon ventre. </q> Mais ce ke il dous foiz le dist semble ke il nos somonge a enquerre un altre sens, sens celui cui nos avons dit. Je cui ke en la sue persone pout ce dire li prophetes, car il eret plains de science cui il ne pooit faire commune. Gieres, li pieus maistres de la glise plaint alsi ceaz qui ne nos vuelent faire savoir coment l'om doit vivre que ceaz qui le sevent et malvaisement vivent, et ce soit par ce que il dous foiz redist une parole.</p>
<p>Vois tu or bien com voir ce est ke li Apostles dist, que l'om devint enflez de science? Par ce vuel je que li anrme devant totes choses conoiset soi mimes, car ce demandet la raisons et del prout et de l'ordene. Et de l'ordene, par tant ke promiers est ce que nos sumes, et del prout, par tant que tele science n'enflet mie anz abaisset, et si est uns aparelhemenz a edification. Car li spirituéz edifiemenz ne puet mie esteir se sor le fondement nom d'umiliteit, qui estables est. Et par lei a humilier ne <milestone unit="folio" n="138va"/> puet li anrme riens troveir plus vraiement que soi mimes conoistre, tant soulement ne s'en foindet mie et ne soit mie boise en son espir, et que ele soi mettet devant sa face, que ele ne soi ostet de soi. Et cant ele soi esgarderat par clere lumiere de veriteit, ne soi troverat ele donkes en la contree d'exil, et ele, chaitive suspiranz, cui ja ne puet estre celeit que ele ne soit chaitive, ne dirat avoc le prophete: <q rend="ital"> En ta veritét, Sire, moi as tu humiliiét? </q> Car, coment ne seroit ele humilie en ceste vraie conissance de <pb n="244"/> soi, cant ele soi verat chargie de pechiét, et apesee par la pesantume de cest mortel cors, et lacie es terrienes songes, conchie de palut des charnéz deseiers, avogle, curbe, floibe, enploie en pluisors errors, exposee a mil periz, sogete a mil dotances, chaitive en mil necessitez, volentrie az visces et floibe az vertuz? Dont poroit ele avoir l'orguel des oez, dont poroit ele lever le chief? Ne soi returrat il miéz a sa chaitiveteit, cant sa spine serat <milestone unit="folio" n="138vb"/> tresfichie? Ele soi turrat a larmes et az plaintes et gemissemenz, et si soi turrat en sa humiliteit a Deu, et si dirat: <q rend="ital"> Sane, Sire, m'arme, car je ai pechiét a toi. </q> Et cant ele serat tornee a Deu, si arat confort, car il est Peres de mercit et Deus de tot confort.</p>
<p>Si longement com ge esgar en moi, si longement demoret mes oez en l'amertonge. Mais se ge esgart contremont, et je lieve mon chief a la divine aiüe, manés atempret l'amere vision de moi li liez esguarz, et si di a lui: <q rend="ital"> En moi est mi anrme desturbee, par tant moi ramenbrerat de toi. </q> N'est mie moiene la visions de Deu, cant l'om l'espruevet pieu et de legier proiere, si com il est vraiement, bontiebles et merciables et pardonables az malz, cui nature est bontez, a cui est propre chose et espargier toz jors et avoir mercit. Gieres, par tel experiment comence l'om Deu a conoistre, cant li hom premiers soi conoist en la necessiteit et huchet a Deu, et il l'ot et si dist: <q rend="ital"> Je toi delivrerai et tu moi honorras. </q> <milestone unit="folio" n="139ra"/> Et en ceste maniere serat uns montemenz a la conissance de Deu, par cui conissance et de sa ymagene, ki en toi est renovelee, tu lo verras, cant tu, par aoverte face esgardanz a fiance la glorie Deu, es tresformee en cele mimes ymagene de clarteit en clarteit, si com de par l'Espir nostre Sanior.</p>
<p>Mais or, a la fin, pren guarde com necessaire li une et li altre conissance toi soit a salut, si que tu ne puis falir a l'un sens ton salut. Car se tu ne toi conois, tu n'aras mie en toi la cremor Deu ne humiliteit. Or vois se tu toi puis salveir sens la cremor de Deu et senz humiliteit. Bien aveiz fait parant en vostre gronir que vos ensi nel quidiez mie, ke nos ne demorons longement en ce ke plain est. Mais prendez garde az altres choses u nos nos <pb n="245"/> repouserons par les somilhous. Je quidive aemplir en un sermon ce que je avoi pramis de dous ignorances, et si ouise je fait, se il ne semblast trop lonz az anoius. Mais je voi les alcanz <milestone unit="folio" n="139rb"/> balhier et les alquanz somelhier, et n'est mie mervelhe, car les voilhes de l'anuit, qui les escusent, furent longes. Mais que dirai je de ceaz qui dont dormirent et or par ce ne dorment mie moins? N'irai mie or plus avant, ne tarirai mie lor honte, assez soit ce que je l'ai atochiét. Je cui que il voilerunt miéz, car il doterunt la note de nostre sonjouse garde. En ceste esperance lor pardonrons nos ceste foiz et, ja soit ce ke la raisons demandet la continuance, nequedent par lor amor departirons nos la disputison qui pent et si ferons fin la u fin n'at mie. Et il, cui li pardons est faiz, loient avoec nos l'espous de la glise, Jhesum Christum.</p>
</div>
<div type="sermon">
<head>Sermon XXXVII</head>
<p>Ge cui ke il n'at mestier que nos somonons del voilhier cant cele chosanz parole voilhet encor, qui hier esvoilat les alcanz cant nos la desimes en cariteit. Gieres, bien vos ramenbret que je ai vostre assentement que nuz ne soi puet salver sens la conissance de soi, de cui naist humiliteiz, la mere de salut, et la <milestone unit="folio" n="139va"/> cremors de Deu, comencemenz alsi de salut com de savoir. Nuz, fais je, ne soi salvet sens cele conissance, se il at l'eage et le pooir de conoistre. Et ce di ge par les folz et par les petiz, car altres raisons est d'eaz. Et coi se tu ne conois Deu? Porat estre nule sperance de salut sens la conissance de Deu? Non, vraiement, car ne tu ne pues amer celui cui tu ne conois, ne avoir celui cui tu n'aimes. Par tant, conois toi mimes, que tu criemes Deu, conois Deu que tu l'aimes. En l'on comences tu en savoir, en l'altre i fines, car la cremors de nostre Sanior est comencemenz de savoir et la cariteiz est aemplissemenz de la loi. Gieres, alsi toi dois tu garder et de l'une et de l'altre ignorance, com salus ne puet estre sens la cremor et l'amor de Deu. Les altres choses, ne eles donent salut se l'om les seit, ne eles le tolent se l'om nes seit. <pb n="246"/> Par ce, nequedent, ne di je mie a despitier u a neglicier la science de lettres, qui aornet l'anrme et fait sage, et tele ke ele puist <milestone unit="folio" n="139vb"/> aprendre les altres. Mais il covient, et si est mestiers, que cez dous choses sache l'om miéz en cui, si com la raisons cui nos avons dit mostret, est estable tote la sume de salut. Et voies se cil ne veoit et n'aprendoit ceste ordene qui disoit: <q rend="ital"> Semeiz, fait il, droiture, messeneiz en sperance de vie. </q> Et dont, a dairiens: <q rend="ital"> Alumeis en vos lumiere de science. </q> A dairiens mist la science si com pointure ki ne puet estre sor vaine chose, et par tant mist il devant cez dous choses si com alcune ferme chose que il mesist desor la pointure. Dont entendrai je segurs a la science, se je ai parmi le bienfait prise la segurteit de sperance. Et dont as tu semeit a justice se tu, par la vraie conissance de toi, criens Deu et es humeliiez; se tu as larmes espandues et almones doneies et es sogez az altres oevres de pieteit, se tu as afflit ton cors de jeunes et de voiles, se tu as bleciét ton pez et les ciéz anoiez de criors. Vraiement, ce est semeir a justice. <milestone unit="folio" n="140ra"/> Semences sunt les bones oevres et li bon estude, semences sunt les larmes. <q rend="ital"> Il aloient, fait il, si ploroient, si gettoient lor semences. </q> Mais coi? Ploront il toz jors? Non, anz venront a joie si porteront lor manee, et a droit, a joie, cant il reportent lor manees. Manés ce serat, fais tu, en la resurrection, el dairien jor; trop i at lonc agarde. Ne toi brist mie li corages, ne defalhes mie par povreteit d'espir; tu as endementres des premisces de l'espir ce que tu meisenes en joie. <q rend="ital"> Semeiz, fait il, a justice, meissenez sperance de vie. </q> Or ne toi envoiet il mie al dairien jor, anz parolet del present tens. Sens falhe, et granz joie et granz leece, cant la vie serat venue. Mais serat dont sen joie la sperance de si grant joie? <q rend="ital"> Soiez liét en sperance, </q> fait li Apostles. Et David ne dist mie que il seroit liez mais ke il astoit liez de ce que il avoit esperance que il iroit en la maison nostre Sanior.Il ne tenoit encor mie la vie, mais sen dote il avoit <milestone unit="folio" n="140rb"/> meiseneit l'esperance de vie et si esprovevet en soi mimes la veriteit de l'Escriture, ki tesmonget que ne mie li gueredons mais mimes li atente des justes est leece. Cestei enfantet el corage de celui ki at semeit a justice li <pb n="247"/> pardons des pechiez, se la grasce, nequedent, de vivre plus saintement li tesmonget le pardon. Chascuns entre vos ki ce sent en lui seit bien quele chose li Espirs parolet, car la voiz et li oevre ne soi desentent mie. Par tant entent il ce ke nos disons, car ce ke il ot defors ce sent il dedenz. Car cil mimes Espirs ki parolet en nos oevret en vos si depart a chascun solonc ce ke il volt: a l'un donet parler et a l'altre ovrer ce que bon est.</p>
<p>Et qui ki onkes de vos s'enleecet respirer en sperance et, ellevez par les pennes de grasce, voler en une clarteit de sourain confort aprés ces larmes et cez plorivous comencemenz de sa conversion, sens failhe il meisset ja et rezoit le fruit de ses larmes, si voit Deu <milestone unit="folio" n="140va"/> et ot la voiz ki dist: <q rend="ital"> Donez li des fruiz de ses mains. </q> Car coment ne voit Deu qui at veüt et essaiét ke li Sires est suéz? Com dulz et com suef cil toi sent, Sire Jhesu, cui tu n'as mie tant solement pardoneit les pechiez mais otroiét le don de sainteet, et ne mie ce soulement mais, en l'avoisement des biens, la promesse de la vie parmanable! Bieneurous qui tant at ja meisseneit et qui endementres at son fruit en sainteet et, a la fin, la vie parmanable! A droit s'esleezat, cant il vit nostre Sanior, ki avoit ploreit cant il soi trovat, a l'esgart de cui pieteit il meissenat granz manees et pardon et saintifiement et esperance de vie. Ohi! com vraie cele parole c'om leist el prophete: <quote rend="ital"> Cil ki sement en larmes meissenent en joies. </quote> La est briement comprise li une et li altre conissance, et cele de nos ki sement en larmes et cele de Deu ki meisenent en joie.</p>
<p>Gieres, cant ceste doble conissance est devant en nos, cele science, puet ce estre, <milestone unit="folio" n="140vb"/> qui aprés venrat, n'enflerat mie, qui rien ne puet aporter de terrien prout u honor ki ne soit plus basse chose que la conciete esperance et la leece de l'esperance de vie, qui plus parfont est enracinee el corage. Et la sperance ne confunt mie, car la caritez de Deu est espandue en nos cuers parmei le Saint Espir qui nos est doneiz. Par tant ne confont mie cele, que cele donet la certeit. Par cestei portet li Espirs tesmoin al nostre espir que nos sumes fil Deu. Queiz chose nos poroit venir de nostre science, com granz que ele soit, qui ne fust menre de ceste glorie par <pb n="248"/> cui nos sumes numbreit entre les fiz Deu? Pau i at dit, car neas se toz li siecles et tote la plantez astoit l'un de nos, n'astroit il neas a esgarder en sa comparison. D'altre part, se la ignorance de Deu nos tient, coment sperrons nos en celui cui nos ne conissons? Et se cele de nos, coment porons nos estre humle, cant nos quiderons estre alcune chose <milestone unit="folio" n="141ra"/> et si ne sumes riens? Et nos savons ke ne li desperét et li orguilhous n'ont mie part en la compangie des sainz.</p>
<p>Esgarde or, avoec moi, par com grant songe et com grant cure nos devons oster ensus de nos ces dous ignorances, cant li une est comencemenz de toz pechiez et li altre porfinemenz; si com, d'altre part, des dous conissances li une engenret comencement de savoir et li altre perfection, car cele la cremors Deu et ceste la cariteit. Mais ce est mostrét la desor des conissances. Or voies des ignorances. Certes, alsi com la cremors Deu est comencemenz de savoir, alsi est li orguéz comencemenz de toz pechiez. Et alsi com li amors Deu aquiert a soi perfection de sapience, alsi la desperations la sume de toz malz. Et alsi com de la conissance de toi vient en toi la cremors de Deu, et de la conissance Deu la sue amors, alsi de l'ignorance de toi orguéz et de l'ignorance de Deu desperations. Ensi enfantet a toi orguel la ignorance de <milestone unit="folio" n="141rb"/> toi, cant la pense, deciete et deciveresse, toi ment estre melhor que tu ne soies. Et ce est orguéz et comencemenz de toz pechiez ke tu es plus granz en tes oez ke a Deu et ke en veriteit. Et par tant est dit de celui qui promiers fist cest grant pechiét, ce est del deable, ke <quote rend="ital"> n'estiet mie en veriteit anz est menteres des al comencement, </quote> car ce ke fut en sa pense ne fut mie en veriteit. Et coi, se il soi discordevet de veriteit, en ce que il soi quidaist u menor u plus bas ke veritez ne fuist? Sens falhe, sa ignorance l'escuseroit et ne seroit mie orguilhous, et ne seroit mie sa ignorance, puescelestre, si a haenge com sa humilitez a graze. Car, se nos saviens en quel estage Deus at chascun de nos, vraiement ne desor ne desoz ne deverins nos aler mais assentir en totes choses a la veriteit. Mais or, tant cis consels at mis en tenebres son repunalh et ceste parole nos est repunse, si que nuz ne <pb n="249"/> sachet se il est dignes d'amor u de haenge, si ellisons nos solonc <milestone unit="folio" n="141va"/> le conselh de la veriteit plus segurement et plus justement le dairien lieu, dont l'om nos moinet en aprés a honor plus halt, que le plus halt dont il nos covenget manés a descendre a honte.</p>
<p>Gieres, n'est mie periz com granment tu toi humelies, com granment tu toi faces onkes menor que tu ne soies, c'est ke la veritez n'ait. Mais ce est granz malz et horribles periz se tu neas un pau toi ellieves plus ke droit, se tu en ta pense toi tiens plus halt de celui cui la veritez, puescelestre, tient engual a toi u plus halt. Or dirai, si ke l'om l'entendet: se tu passes a un uis cui linteiz soit plus bas, ne toi grievet se tu toi enclines plus ke mestiers ne soit, anz toi nuist se tu neas la largece d'un doit toi ellieves plus ke la mesure de l'uis ne soffret, si ke tu toi hurtes et chaies a bleciét chief. Alsi, vraiement, ne fait a cremoir com granz ke onkes soit la humilitez en l'anrme, mais forment a redoter com petiz ke onkes soit li <milestone unit="folio" n="141vb"/> essalcemenz folement entaissiez. Par tant, ohi! hom, ne toi fais mie semblant az plus granz ne az menors, ne a alcunui, neaz a un. Car, que seis tu, ohi! hom, se cil uns cui tu quides tresvil et plus chaitif de toz, de cui vie tresescumenie et singulerment puant tu as paür, par tant quides que il facet a despitier, ne mie tant soulement plus ke tu, qui, puetscelestre, as fiance que tu vives sobrement et droitement et piement, mais mimes plus ke tuit li altre excumeniét, si com cil qui pieres est de toz, que seis tu se il, par la muance de la destre de l'Haltime, serat miedres en soi que tu et que tuit li altre? ...en Deu le soit ja. Et par tant ne nos volt mie elliere le moien lieu ne celui qui devant le dairien lieu est, mais neas entres les dairiens, ans dist: <q rend="ital">Assié toi el dairien lieu, par tant ke tu seches derrier toz et ke tu ne toi metes mie desor alcunui mais neas ne faces enguel. Ellevos com granz mals vient de l'ignorance de nos!</q> <milestone unit="folio" n="142ra"/> Vraiement, pechiez est le deable et comencemenz de toz pechiez orguéz. En altre lieu dirons queiz chose venget de l'ignorance de Deu, cant la brietez de l'hore nel soffret or mie, car nos nos assemblons hui tart. Gieres, soit assez a chascun que il est somonuz que il ne soi mesconoisset, ne <pb n="250"/> mie tant solement par nostre parole mais par la dignation de l'espous de la glise, Jhesu Crist nostre Sanior, qui est Deus beneoiz sen fin.</p>
</div>
<div type="sermon">
<head>Sermon XXXVIII</head>
<p>Gieres, queiz choses enfantet la ignorance de Deu? Car ci devons nos comencier, se il bien vos ramenbre, que nos finons hier ci. Gieres, queil chose enfantet ele? Desperation, ce desimes, mais or disons en queil maniere. Puescelestre alcunz qui repairet en soi et qui soi desplaist en toz ses malz, et qui soi vuet esgardeir et repairier de sa male voie et de sa charnel conversation, se il ne seit com boens Deus soit, et com suéz et com duelz, et com legiers a pardoneir, nel blamerat donkes sa charnel pense et si dirat: <q rend="ital">Ke fais tu? Vues tu <milestone unit="folio" n="142rb"/> perdre ceste vie et celei ki a venir est?</q> Tei pechiét sunt mult grant et trop tant en sunt, et si grant ke tu n'en poroies mie satisfaction faire, neas se tu toi escorcieves. Ta complexions est tenre, ta vie fut delitiouse, grevalment venqueras ta constume. Par cez choses et semblanz a ceaz resalt arriere, toz despereiz, li chaitis, si ne seit com legierement la tot poissanz bonteiz, ki nului ne vuet perir, derompet totes cez choses. Dont si vint aprés inpenitence, et ce est granz pechiez, et blaspheme qui ne puet estre pardonee. Et il, desturbeiz par trop grant tristece, est assorbeiz et meneiz en parfondece, si ke mais n'en eisterat par confort que il doit rezoivre, si com escrit est: <quote rend="ital"> Li fel, cant il vient en parfont des malz, despitet. </quote> U, certes, il soi foint et blandist en quele ke plaist raison qui semblanz est a veriteit, si soi rapelet el siecle si ke rapelez n'en puet estre, si luset et si soi delitet en tot ce que del monde est, tant com lui leist. Et cant il quidrat avoir pais et <milestone unit="folio" n="142va"/> segurteit, dont li venrat sodainement la mors, si com celui ki el ventre l'at, si n'en fuirat mie. Ensi vient de l'ignorance de Deu la fins de tot malisce, ce est desperations.</p>
<p>Li Apostles dist ke li alcant ont l'ignorance de Deu. Mais je di ke tuit cil ont l'ignorance de Deu qui ne vuelent convertir a Deu. Car, sens failhe, par altre chose nel renfusent il se par tant nom que il tinent celui a greval et a <pb n="251"/> sever qui est pieus, et dur celui ki est merciables, et crueil et pouerous celui qui est dulz et amiables; et ensi ment a soi mimes la felonie, cant il formet ydele par celui ki ne l'est mie. Que cremeiz vos, gent de petite foit? Ce que il ne vuelhet les pechiez pardoneir? Mais il les affichat a la croiz avoec ses mains. Ce ke vos estes tenre et delitious? Mais nostre Sires conoist vostre floibeteit. Ce ke vos estes aconstumét et loiét en la constume del pechiét? Mais nostre Sires deloiet les enbuiez. Puescelestre que il, tarjez par la grandece et l'assemblee de tes pechiez, demoret <milestone unit="folio" n="142vb"/> a puirir la main de s'aiüe a toi? Mais la u mult out de pechiét suet avoir mult de grasce. U, puescelestre, estes vos sonjous de vestiment et de viande et des altres necessitez del cors, et par ce ne volez laissier les vos choses? Mais il seit bien que de tot ce avez vos besoin. Que volez vos plus? Que vos encombret a salut? Ce est ce ke je di, que vos Deu ne conisseiz ne ne creez a vostre oïe. Ge volroi ke vos en creïssiez a ceaz ki l'ont provét, car, se vos ne creez, vos n'entendrez mie. Mais tuit n'ont mie foit.</p>
<p>Mais ja n'avenget ke nos quidons que l'espouse fuist amonestee de tele ignorance, qui at, ne di mie si grant conissance, mais amor et privance de son espous et de son Deu, que ele en desert soventiens aparlemenz et baisuéz, et or, par un hardiement d'amistiét, l'aparolet si dist: <q rend="ital"> Ensenge moi u tu paisses, u tu geces en meidi. </q> Vraiement, ne proiet mie que il li soit ensengiez, mais li lieus del manage de sa glorie, ja soit ce ke il ne soit mie altre chose que <milestone unit="folio" n="143ra"/> ses lieus u sa glorie. Mais ele est rapresseie de sa taisserie et somonue de sa conisance, car il semblet que il n'i veïst mie assez clerement cant ele soi aesmat covenable a si grant vision, u ele par son exces ne soi ramenbrat mie que ele astoit en cors, u ele sperevet en vain que ele, tant com ele eret en cest cors, que ele puist parvenir a cele clarteit u l'om ne puet aprochier. Gieres, manés est rapelee a lei mimes et convencue de sa ignorance, et chastie de ce que ele n'eret mie assez voisouse. <q rend="ital"> Se tu ne toi conois, fait il, eis fors. </q> Paürousement parolet li espous a s'amie, ne mie si com espous mais si com maistres, et ne mie si com iriez mais <pb n="252"/> par ce que ele, espaüerie, fuist purgie, et ele, purgie, fuist covenable a cele vision u ele entent, car ele, vraement, est gardee a oés les nez cuers.</p>
<p>Et belement l'apele bele, et ne mie del tot mais entre les femes l'apelet il bele destinctement, par que ele en soit plus rapressee et que ele sachet queiz chose li falt. Car je cui que <milestone unit="folio" n="143rb"/> par le nom de feme entent il en cest lieu les charnéz et les sieclanz anrmes, qui n'ont en eles nule barnie chose, et nule forte u ferme mostrent en lor fais, anz est tot femenin et tot mol et ce que eles vivent et que eles font. Mais la spirituéz anrme, et se ele est bele de ce que ele ne vat mie solonc la char mais solunc l'espir, nekedent, par tant ke ele encor vit en cors, ne vient ele mie a la perfection de bealteit et par tant n'est mie del tot bele clamee mais entre les femes, c'est entre les terrienes anrmes, qui ne sunt mie, si com ele est, spirituéz. Si com za en arriere fut alcunz trovez ki justes fut clamez en tote sa generation, ce est plus ke tuit cil de son tens et de son parage; et si com Thamar fut justefiie de Juda, ce est plus ke Judas; et en l'Ewangele, que li puplicans eissit del temple plus justes que li phariseus; et si com cil granz Johans, qui si granment fut loez que il n'avoit nul plus halt de lui, mais entre les neiz des femes, ne mie entre les rengies <milestone unit="folio" n="143va"/> des angeles. Alsi est or l'espouse bele clamee, mais entre les femes et ne mie entre les celestes bieneurteiz.</p>
<p>Par tant laist a enchercier plus ke mestiers ne soit, tant com ele est en terre, cez choses ki en ciel sunt, ke ele, encherceresse de la maiesteit, ne soit apressee de glorie. Laist a enquerre, tant com ele maint entre les femes, cez choses ki sunt a cez haltes postez, ki a eles, si com celestes, sunt otroies a venir si com cez choses ki celestes sont. <q rend="ital">Trop est, fait il, mervelhose, dame espose, envers toi ceste visions cui tu proies ke l'om toi mostret, et ne porois mie or veoir la grant et la meridiane clarteit u je main.</q> Tu desis: <q rend="ital"> Ensenge moi u tu paises, u tu geces en meidi. </q> Mais ke tu soies menee es nues, que tu tresperces cele planteit de lumiere, que tu burisses en ces abimes de clarteit et cele lumiere u nuz ne puet aler, n'atient mie a cest tens ne a cest cors. Ge toi ai gardeit a dairiens oés, <pb n="253"/> cant je toi liverrai a moi sen tache et sens ronche. Ne <milestone unit="folio" n="143vb"/> seis tu, donkes, que tant com nos vivons en cest cors, somes nos estrange de lumiere? Coment quides tu, qui encor n'es mie tote bele, se tu soies covenable a esgarder la sume de tote bealteit? Coment moi quides tu veoir en ma clarteit, qui encor ne toi conois? Car, se tu toi conissoies plus plainement, tu saroies ke tu ne poroies, tant com tu seroies apensentee del cors qui puet estre corrumpuz, les oez elleveir et fichier en cele splendor en cui li angele desirent a esgardeir. Mais, cant je apparai, cant tu seras tote bele si com je sui toz beaz, dont, cant tu seras tressemblanz a moi, moi veras tu tel com je sui. Dont oras tu: <q rend="ital"> Tu es tote bele, mi amie, et nule tache n'at en toi. </q> Mais or, se tu es semblanz en partie, nequedent si es tu dessemblanz en partie, et par tant toi soit assez conoistre en partie, si pren garde a toi mimes, et ne quier mie plus haltes choses de toi et plus fortes choses de toi n'encherces <milestone unit="folio" n="144ra"/> mie. Et, se ce nom, se tu ne toi conois, ohi! bele entre les femes, bele t'apele je mais ce est entre les femes, ce est en part, mais com venrat ce ke parfit est, dont serat ostét ce que de partie est. <q rend="ital">Se tu ne toi conois, fait il, eis fors.</q> Mais ce avons nos dit, et n'at mestier que nos le redisons. Ge avoi proposeit a desputeir utlement de la doble ignorance, et, se je ne l'ai bien aemplit, pardonez le moi, qui le vol faire. Le voloir ai je, mais le parfaire ne truis je mie, se tant nom com li espous de la glise par sa bonteit nos dengerat doner a vostre chastecement, Jhesus nostre Sire, qui vit et ki regne sen fin.</p>
</div>
<div type="sermon">
<head>Sermon XXXIX</head>
<p> <quote rend="ital"> A ma chevalchie es charez Pharaon toi ai je fait semblant, mi amie. </quote> Devant totes choses entendons nos volentiers en cez paroles la figure de la glise estre devant alee es peres, et les sacramenz de nostre salut estre devant mostreit. Et clerement est expressee la graze del baptisme en l'eissue Israël d'Egypte et en cel mervelhous et doble service <milestone unit="folio" n="144rb"/> de la mer, qui passage donat al pople des sainz et venjance des anemis, del bateme, di je, qui les <pb n="254"/> homes salvet et les pechiez noiet. <q rend="ital"> Tuit furent, fait il, desoz la nue, tuit furent baptiziét en Moysen en la nue et en la meir. </q> Mais il covient, si com nos solons, les dairienes paroles acopler az promieres et ensi, a la fin, fors jeteir, se nos poons, alcune dulce chose ki aiüet az constumes enstruire. Ci est, vraiement, la presumptions de l'espouse rapressee par dur et par auster chosement, et, par que ele ne remanget dolente, li sont rameneit a memore li alcant bien cui ele avoit ja pris, et li alcant cui ele n'avoit ancor pris pramis. Et lo parés est bele clamee et amie. <q rend="ital">Ce, fait il, bele amie, que je ai durement parleit a toi ne toi soit mie ensenge de haenge et de rancor, car les dones dont je toi ai honoree et aornee sunt en toi aovert signe de mi amor, et je nes vuelh mie retraire anz les vuelh enforcier.</q> U ensi: <q rend="ital">Ne toi anuit mie, mi amie, se tu ancor ne <milestone unit="folio" n="144va"/> prens ce ke tu proies, ki ja as pris granz choses de moi et encor en penras plus granz, se tu vas en mes comanz et parmains en mi amor.</q> Et ce soit par la consequence de la lettre.</p>
<p>Or voions queiz choses ce sunt ke il dist que il li at donees. Et, vraiement, c'est la promiere que il l'at fait semblant a sa chevalcie es charez Pharaon, cant il la delivrat del jug de pechiét et cant il li mortifiat totes les oevres de la char, si com cil poples fut delivrez del servage d'Egypte et tot li charet Pharaon furent abatut et noiét. Ce, vraiement, est granz merciz, et se je en cestei vuel avoir glore, ne serai mie fouz, car je dirai veriteit. N'en sui non greit sachanz, les mercis Deu loera ge en parmanant. Jusque ci ai je ...avoec l'espouse. De ci en avant est ele, puis ke ele est livree par singuler dengement, apelee en amie et vestue de bealteit si com l'espouse nostre Sanior, endementres, nequedent, es joses et el col. Par celi sunt les mourines promises par aornement, et aurines <milestone unit="folio" n="144vb"/> par la clarteit et destinctes d'argent par bealteit. A cui ne plairoit mult li ordenes des dones? Promiers est delivrez merciablement, aprés est amez denianment, a la tierce foiz est lavez et purgiez bontieblement, a dairiens prent la promesse de tresbon aornement. <pb n="255"/> Ge ne dote mie ke li alcant de vos ne reconoissent en soi ce ke nos disons, qui, somunut par lor propre esprovance, volent devant a l'entendement. Vraiement, moi ramenbret de cel versét: <quote rend="ital"> Li aovremenz de tes comanz alumet et donet entendement az petiz. </quote> Par tant, moi semblet bon de ce aovrir plus largement un pau. Li espirs de sapience est bontiebles, et cil sonjous et bontiebles ensengieres li plaist qui ensi vuet faire satisfaction az studious que il ne renfuset mie les plus tardieus. A la fin, mimes la Sapience dist: <q rend="ital"> Cil ki moi, fait ele, aoevrent, aront la vie parmanable. </q> Et, vraiement, de cest louier ne voldroi je mie estre boisiez, ja soit ce ke en cez choses ki plaines <milestone unit="folio" n="145ra"/> semblent s'atapissent a la foiz teiz choses qui, se eles sunt plus sonjousement aovertes, ne seront mie sen prout, mimes a ceaz qui plus sunt entendable et de plus vailhant engin.</p>
<p>Mais or voies la semblance de Pharaon et de son ost et de la chevalchie nostre Sanior. La semblance n'est mie donee entre les oez mais des oz. Car quele compangie at la lumiere az tenebres et quele par li sensfoges avoec le feable? Mais, vraiement, entre la sainte et la spirituel anrme at semblance, et entre Pharaon et le diable et lor ost. Et ne toi mervelheras mie que il at une soule anrme fait semblant a la multitudene d'un ost, cant tu veras en une soule anrme, se ele est sainte, quantes assemblees de vertuz i ait, com grant ordenement es talenz, com granz discipline es constumes, com grant armaire es orisons, com grant force es oevres, com granz paürs es deseiers, com granz assiduitez de batailhe avoec l'anemis, et com grant nombre <milestone unit="folio" n="145rb"/> de victores. A la fin, aprés leist hom: <quote rend="ital"> Tu es paüerouse si com li ordinee batalhe des chasteaz. </quote> Et lo parés: <q rend="ital"> Que veras, fais tu, en lei se les rengies nom des chasteaz? </q> Et, se ce ne toi plaist, bien saches que cele anrme n'est unkes sens la guarde des angles, qui l'aiment de l'amor de Deu et ki sunt sonjous de lei a guardeir et livrer caste virgene a son espous Crist. Et ne di mie en ton cuer: <q rend="ital">U sont il, qui les voit?</q> Helyseus li prophetes les vit et si fist par sa orison que Giezi les vit alsi. Tu nes vois mie, car tu n'es mie prophetes ne serjanz de prophete. Jacob li patriarches les vit et si dist: <q rend="ital"> Ce sunt  <pb n="256"/> li chasteal Deu ci. </q> Li maistres des paiens les vit si disoit: <q rend="ital"> Ne sont il, donkes, aministror espir envoiét en service par ceaz ki prendent l'eritage de salut? </q> </p>
<p>Gieres, la spouse qui vait apoie d'angelicalz services et avironee de divine compangie est semblanz a la chevalchie nostre Sanior, a celei ki za en ariere venquit les charez Pharaon par mervelhous <milestone unit="folio" n="145va"/> miracle de divine aiüe. Car, se tu prens garde a totes cez choses dont tu mervelhes, ki la furent haltement faites, tu troveras choses qui nient moins funt a mervelhier se tant nom ke or est plus noble la victore, car ce ke la avint corporelment, ce est or aemplit spirituelment. Ne toi semblet il, dunkes, mult de lonz estre plus forte chose et plus gloriose acraventer le deable ke Pharaon, et vencre les aerienes postez que reverser les charez Pharaon? La, vraiement, fut la batailhe encontre char et sanc, et ci encontre les postez et les princes, encontre les governeors del monde de ces tenebres, encontre les spirituéz choses de felenies en l'air. Et si parsieus or avoec moi chascune chose, la fut li poples menez fors d'Egypte et ci li om fors del siecle. La est acraventez Pharaons, ici li diables. La sunt reversét li charet Pharaon et ci abatut li charneil et li seculer desier, qui chevalerient encontre l'anrme. Cil en fluives, cist <milestone unit="folio" n="145vb"/> en plor; cil furent de mer, cist amer. Ge cui ke il criroient li deable, se il astoient par aventure en tele anrme, et si diroient: <q rend="ital"> Fuions Israël, car li Sires soi combat par lui. </q> Vues tu ke je t'assigne par propres nons les alcanz des princes Pharaon et destinde de ses charrez, si que tu, a la semblance de ceaz, puisses alsi alcuns altres conoistre par toi mimes? Vraement, malisces est uns granz princes del spirituel et nient veable roi d'Egypte, et uns granz avarisce, et uns granz luxure. Et cist, vraiement, possient lur termes desoz lo roi, si com cil sont asigneit a chascun. Car malisce at sengerie sor tote la contree des malfaisans et des felons, et luxure est dame en tote celei d'ordeit et de laideit de la char, et avarisce at elliet sa seniorie es parties de rapine et de boisdie.</p>
<p>Or entent quéz charés Pharaons at aparelhiez a oés siens princes par parsievre le pople Deu. Malisce at son charet ki est faiz de quatre rues, crueteit, impacience, <milestone unit="folio" n="146ra"/>  <pb n="257"/> osement, et impudence.Mult est isneaz cis charez par sanc espandre, qui n'est arestiez par innocence, ne retargiez par patience, ne refrenez par cremor, ne arestez par honte. Et cest charet traient doi cheval, qui mult sunt felon et aparelhiét a toz malz, ce est la seculers compangie des serjanz et la terriene poissance. Car dont cuert mult isnelement cis charez de malisce cant, d'une part, at le poisance par aemplir ses malvais enforcemenz et, d'altre part, arrit la joie de la mainie az felenies, cant il les at faites, que cele parole soit aemplie ki escrite est: <quote rend="ital"> Li pechieres est loez es deseiers de s'anrme et li fel est beneoiz. </quote> Et lo parés li altre escriture: <quote rend="ital"> Ce est vostre hore et la postez des tenebres. </quote> A ces dous at dous charretons, enflurs et envie, et enflurs moinet la compangie az serjanz et envie la poissance. Cil vat vraiement par ravinouse amor de diabolicaz pompes cui cuers est promiers enflez dedenz <milestone unit="folio" n="146rb"/> soi. Car cil ki fermement stat en soi, rapressez par cremor, atempreiz par maürteit, fers par humiliteit, sainz par purteit, ne puet mie estre raviz par l'ore de cest legiereteit. Lo parés, ne demoinet, donkes, le jument de la terriene poissance envie, et destrent alsi com des dous esporons et de za et de la, par la suspition de sorvenir et la cremors d'estre vencut? Car altre chose est com l'om at l'oir sospit et que l'om dotet l'envaïssour. De ces aguilhons est continuelment demenee la terriene poissance. Et ensi est li charez de malisce.</p>
<p>Lo charet de luxure tornent alsi quatre rues de visces: la glotenie de la char et li delez de luxure, la molece des vesteüres et li deloiemenz de usdie et de dormir. Cest charet traihent doi cheval, la prosperitez de vie et li habundance des choses. Et cil ki sor ces dous chevaz sient sunt la torpors de perece et la senfoge segurteiz, car et la plantez deloiet en perece et, solonc la Scriture, <quote rend="ital"> la prosperitez des <milestone unit="folio" n="146va"/> folz les perderat, </quote> vraiement nient par altre chose se par ce nom que ele les rent malement segurs. Cist n'ont ne esporon ne escorgie, ne nule tele chose, anz ont un pavilhon par umbre a faire et un ventail par vent a movoir. Et li pavilhons ce est fointise, qui umbre fait et qui cuevret ensus de la chalor des songes, car ce est propre chose de molle et de <pb n="258"/> delitiouse anrme que ele soi foint mimes de ses necessaires songes et que eles soi repunent desoz le repunail de fointise, que eles ne sentent les chalfans songes. Et li ventaz ce est espandemenz, ki aportet vent d'adulation, car li luxurios sunt large si achatent par or le vent de la boiche des adulors. Et de ce est assez.</p>
<p>Et avarisce est alsi portee sor quatre rues de visces: ce sunt pusillanimitez, inhumaniteiz, despiz de Deu, et obliance de mort. Et li jument qui la traient tenacitez et rapacitez, et li charretons qui andous les mainet li ardors d'avor. Car avarisce <milestone unit="folio" n="146vb"/> at assez d'un serjant, car ele n'en soffret plus a lower, et cil est aparelhiez ovriers, et senz lassement, en l'oevre qui li est comandee, ce est des jumenz qui traient a destraindre. Et si at dous aigres scorgies, la volentét d'aquerre et la paür de perdre.</p>
<p>Et si sunt altre prince al roi d'Egypte qui ont lor charet en l'ost de lor sanior, si com est orguéz, ki est uns des plus granz princes, et si com est impieteiz, qui anemiable est a la foiz, qui tient grant lieu en la maison et el regne Pharaon, et pluisor altre prince et chevalier de plus bas ordene, et de cez n'est numbres, en l'ost Pharaon, et lor nons, et lur mestiers, et lor armes et lor aparelhemenz lais ge a voz estudes enchercier, par ke vos vos travelhiez en eaz. En la force de ces princes et de cez charez cuert Pharaon, cil cui l'om ne puet veoir, par tot, et forsenet a tez forces com il puet, si com tyranz en la mainie nostre Sanior; mimes en cez jors parsieut il Israël qui eist d'Egypte. Mais <milestone unit="folio" n="147ra"/> ne cil est levez en charez ne defenduz d'armes, et nequedent ne chantet nient moins la chançon que cil chantat et si dist: <q rend="ital"> Cist sunt en charez et en chevaz, mais nos serons essalciét el nom nostre Sanior. </q> Et ces choses soient dites par la semblance qui amenee est de la chevalcie nostre Sanior et les charez Pharaon.</p>
<p>Aprés ce est ele apeleie amie. Car il, vraiement, astoit amis devant la delivrance, car il ne l'ouist mie delivree se il ne l'amaist. Mais cele, par le bienfait de la delivrance, est amenee a ce que ele soit amie. A la fin, oés celui ki le gehist: <q rend="ital"> Ne mie, fait il, que vos promiers l'amissiez, anz amat il vos promiers. </q> Ramenbre toi or, avoec moi, de <pb n="259"/> Moysi et de la Ethiopine si conistras ja donkes le mariage de Deu et de la pecherise anrme estre prefigurét. Et si devise, se tu pues, quele chose toi savoret plus dulcement en l'esgart de si suef sacrament, u la tresbontieble dignation de Deu, u la nient aesmable glore de l'anrme, u la grant fiance <milestone unit="folio" n="147rb"/> del pecheor. Mais Moyses ne pout mie muer la peal de la Ethiopine, ce pot Christus. Car aprés vient: <q rend="ital"> Tes joises sunt beles si com de turturele. </q> Mais ce garderons nos a oés l'altre sermon, la u nos routons a la glorie et a la loenge nostre Sanior Jhesu Crist ce que nos prendons toz jors entalenteement a la table de l'espous, ki est Deus beneoiz sen fin.</p>
</div>
<div type="sermon">
<head>Sermon XL</head>
<p> <quote rend="ital"> Tes joises sunt beles si com turturele. </quote> Tenres est li hontes de l'espouse. Je cui que al chosement de l'espous fut sa face coverte de rogor, si en aparut plus bele et si oït manés: <q rend="ital"> Tes joises sunt beles si com de turturele. </q> Mais voies ke tu ne penses mie la coloree purreture de la char, ne la color de la bloine de la sanguine humor, qui clerement et enguelment arosent la superfice, car de ces dous, cant eles sunt tempreement melees, est aparelhie la palle rogeors en l'aturnement de la corperel bealteit por aorner la faiture des joises. Mais cele nient corporee <milestone unit="folio" n="147va"/> et nient veable substance de l'anrme n'est mie destintee par corporéz menbres ne tainte de veables colors. Mais esguardes, se tu pues, la spirituel essence de spirituéz oez par acorder la proposee semblance. Pense de la face de l'anrme l'entention de la pense, dont l'om conoist la droiture de l'oevre, si com la bealtez del cors est amee parmi la face. Lo honte enten la color de la face, par tant ke ceste vertut aportet maement honor et awoist grasce. Gieres, <quote rend="ital"> tes joises sunt beles si com de turturelle. </quote> Il poroit plus useement dire et descrire la bealteit, si com l'om suelt dire "bele en la face", u alcune tel chose. Mais ne sai coi voelt il que il dist plurelment joises, se tant nom ke je ne croi mie que ce fuist ousouse chose. Car ce est li espirs de sapience qui parolet, a cui il ne loist mie ousouse parole escrire u altrement dire ke a droit. Gieres, <pb n="260"/> une cause i at, quele que onkes ele soit, par que il volt miéz dire plurelment <milestone unit="folio" n="147vb"/> joises que singulerment face. Et se tu n'as miéz, je toi en aoverrai ce que moi en semble.</p>
<p>Dous choses requiert l'om necessairement en l'entention de la pense, cui je apele face de l'anrme: ce est la chose et la cause, ce est ke tu vuelhes et par coi tu le vuelhes. Solonc cez dous choses juget l'om de la bealteit et de la laideit de l'anrme, si ke de celei qui ces dous choses at droites et castes diet l'om a droit: <q rend="ital"> Tes joises sunt beles si com de turturele. </q> Et qui a une de ces falrat, ne porat l'om mie dire de lei vraement: <q rend="ital"> Tes joises sunt beles si com de turturele, </q> par la laidét qui ancor i est en partie. Et mult moins le porrat l'om dire de cele qui a andous falrat. Mais tot ce mostrerons nos miéz en exemples. S'alcuns met son corage a la veriteit enquerre, et soulement par l'amor de la veriteit, ne toi semblet il que ciz ait honeste chose et honeste cause et que il aqueret a soi ce ke dit est: <q rend="ital"> Beles sunt tes joises si com <milestone unit="folio" n="148ra"/> de turturele, </q> si com cil en cui nule de ses joises n'apert lentilhe qui a blamer soit? Et se il entent a la veriteit ne mie par le deseier de la veriteit, mais par alcun temperel prout u par vaine glorie, ja soit ce ke il ait une des joises bele, nequedent, si com ge aesme, nel doteras mie a jugier lait, cant la laidez li arat conchie l'altre. Mais, se tu vois un home qui n'entende a nul honeste estude, anz soit envolepez az envoisures de la char et donez al ventre et a luxure, si com cil cui ventres est lor deus et lor glorie serat en hontage, qui savorent les terrienes choses, que diras tu de cestui se ce nom ke il est tresordez d'ambes pars, en cui entention est malvaise et la chose et la cause?</p>
<p>Gieres, entendre ne mie en Deu mais el siecle atient a seculer anrme, et qui n'at bele nule des joises. Mais, entendre alsi com en Deu et ne mie par Deu atent vraiement a ypocrite anrme et, ja soit ce que li une des joises semblet bele, <milestone unit="folio" n="148rb"/> par tant ke il, par quele entention que soit, esgardet a Deu, nequedent la fointise conchoiet tot ce que de beal i at et fait ort par tot. Mais, se il solement u maement par les necessares choses de la present vie turnet s'entention en Deu, ne l'apelons mie <pb n="261"/> vraiement puant del palut d'ypocresie mais, nequedent, obscur del visce de pusillanimiteit et moins plaisant. D'altre part, entendre en altre chose que en Deu, mais nequedent par Deu, n'est mie oisdie Marien mais negosces Martham. Mais ja n'avenget que je cele anrme qui tele est die avoir alcune laidor; nequedent, n'aferme mie que ele soit parvenue a la perfection de bealteit, si com cele ki encor est sonjouse et desturbee entor pluisors choses et ne puet estre que ele ne soit arosee d'une tenve pulrire des terriens faiz. Mais la caste ententions et la demandise en Deu de la bone conscience la forberat legierement en Deu. Giers, enquerre Deu solement par Deu est <milestone unit="folio" n="148va"/> vraiement bele avoir l'une et l'atre joise de la doble entention, et ce est propre et special chose a l'espouse, a cui covient a droit, par singuler seniorie, que ele oiet: <q rend="ital"> Tes joises sunt beles si com de turturele. </q> </p>
<p>Et par coi, si com de turturele? Castes oiseles est la turturele et n'est mie avoec les pluisors, si dist l'om ke assez at en sa vie d'un companion, si que, se ele pert celui, ne requiert mie altre ans vit soule dent en avant. Gieres, tu, qui ce os, par que tu ne l'oies mie oisousement ce que escrit est par toi et que l'om recontet or par toi, se tu es comuz a cez encitemenz del Saint Espir, si que tu enardes doner entendre coment tu faces t'anrme espouse de Deu, travalhe toi ke tu aies beles andous les joises de ta entention, que tu, ensieverese del trescaste oiseal, seches, solonc le prophete, soltains, cant tu toi as levét desor toi. Voirement desor toi, cant tu es esposee al Sanior des angeles. N'est ce dunkes desor toi, ajoster a Deu et estre d'un espir avoc Deu? Gieres, <milestone unit="folio" n="148vb"/> sié solitains avoec lui si com turturele, n'aies que faire az turbes, n'aies que faire a l'asemblee des altres, mimes ton pople oblie et la maison ton pere; dont si covoiterat li rois ta bealteit. Ohi! sainte anrme, soies soule, par que tu toi gardes a oés celui ki de toz est soulz, cui tu as fors de toz ellieuz a ton oés. Fui le comun pople, fui mimes tes privez, depar toi de tes amis et de tes deventriens, mimes de celui ki toi sert. Ne seis tu donkes que tes espous est hontous et ke il ne toi vuelt mie otroier sa presence se li altre i sunt present? Gieres, t'en depart, mais par pense et ne mie par <pb n="262"/> cors, mais par entention, mais par devotion, mais par espir. Car Christus nostre Sires est espirs devant nostre face et si requiert la soltét de l'espir ne mie del cors, cant tu pues covenablement, el tens d'orison. En ce mimes as tu le comant de l'espous et la forme de l'espouse: <q rend="ital"> Cant tu ores, fait il, entre en ta chambre et si hore <milestone unit="folio" n="149ra"/> a clous huis. </q> Et ce que il dist fist il. Il parmanoit solz en orison tote la nuit et ne soi partoit mie solement des turbes, mais neas uns de ses disciples ne de ses privez ne soffrit avoec lui.</p>
<p>A la fin, trois de ses deventriens avoit il pris avoec lui cant il aloit a la mort; de ceaz mimes soi errajat il cant il volt orer. Gieres, et tu fais alsi com tu vues orer.</p>
<p>En altre lieu toi est comandez la soltez de la pense solement et de l'espir. Sols es se tu ne penses des communes choses, se tu ne desires les presens choses, se tu despites ce ke pluisor desirent, se tu anoies de ce ke tuit covoitent, se tu eschiewes les tenzons, se tu ne sentes les damages, se il ne toi ramenbret des tors. Et, se ce nom, n'es mie sous, ja soit ce que tu soies souls par cors. Vois tu que tu pues estre sols entre pluisors et fors pluisors ne mie sols? Tu es sols en com bien de gent tu soies, tant solement toi gardes que tu ne soies sonjous enchercieres d'altrui conversation u <milestone unit="folio" n="149rb"/> fols jugieres. Mimes se tu vois alcune chose mal faite, neas ensi ne juge ton proïme anz l'escuse. Excuse l'entention, se tu ne pues l'oevre. Cuide que ce soit par ignorance, quide ke ce fuist par enhortement, quide ke ce soit par aventure. Et se la certez de la chose ne soffret mie ceste excusation, pren garde a toi mimes et si di devenz toi: <q rend="ital">Cele temptations fut forsenee, que auist ele fait de moi se ele ouist pris alsi posteit en moi? Et si toi ramenbre que je ore parole a l'espouse et ne mie a l'amis de l'espous, a cui est altre raisons plus sonjousement agarder de penre garde que nuz ne pechet et d'enchercier se l'om at pechiét u nom et d'amender se l'om at pechiét.</q> De ceste necessiteit est li espouse delivre; a soi soule vit et a celui cui ele aimet, son espous et son Sanior, qui est Deus beneois sen fin.</p>
</div>
<div type="sermon">
<head>Sermon XLI</head>
<pb n="263"/> <p> <quote rend="ital"> Tes colz est alsi com nosches. </quote> Li colz suet estre aornez de nosches, ne mie semblanz a eles. Mais ce facent celes ki <milestone unit="folio" n="149va"/> de lor propre n'ont point de bealteit, si covient par necessiteit ke eles en altre lieu mendient ce dont eles soi mentent estre beles. Car li cols de l'espouse est en soi si bealz et si covenablement, alsi com naturelment, formeiz, que il n'ait par defors mestier de nul aornement. Car queiz mestiers est d'ajoster les falsetez des estranges colors a celei a cui est assez sa propre et alsi com naturee bealtez, si que ele soi puist iwer a la blancor des nosches cui l'om quiert par aornement a faire? Ce volt entendre cil qui ne dist mie, si com l'om suelt, les nosches pendre al col, anz dist ke il astoit si com nosches. Or fait a hucier li Sains Espirs, que il nos denget demostrer le spirituel col de sa espouse si com il nos deniat doner a trover les spirituéz joises. Et a mon entendement, car a moi atient dire ce que je sen, n'apert plus provable chose ne plus semblant a verteit que l'entendement del corage estre ensengiét par le nom del col. Et tu alsi, si com je aesme, le loeras, se tu prens garde <milestone unit="folio" n="149vb"/> a la raison de la semblance. Ne toi semblet ke li entendemenz ait alsi com l'office del col, par cui t'anrme trait les viaz mangiers et envoiet alsi com en unes entrailhes de ses constumes et de ses deseiers? Gieres, cis cols de l'espouse, ce est li simples et li purs entendemenz, cant, par nue et par aoverte veriteit, reciet assez par lui mimes. N'at mestier d'aornement anz aornet il l'anrme covenablement, si com preciouse nosche, et par tant est il descriz semblanz az nosches. Bone nosche la veritez, bone la purtez, u la simplicitez, bone, vraement, sobrietez. Li entendemenz des philosophes n'at mie en soi ceste blancor de purteit et de veriteit, par tant ont il grant songe del taindre et del colorer del lorens de lor paroles et des voisdies de lor silogismes, que la laidez de la falseteit n'aparist, se il astoit nuz.</p>
<p>Or siet aprés: <q rend="ital"> Nos toi ferons aurienes pendelhes, mourines vermelhes d'argent. </q> Se il oüst dit singulerment: <q rend="ital">Ferai,</q> et ne mie: <milestone unit="folio" n="150ra"/> <q rend="ital">Ferons, plurelment, je auisse dit sen dote et absoluement que ce eret li espous qui ce <pb n="264"/> disoit.</q> Or voies se nos ne l'assignons plus covenablement az compangons qui li doient faire beles et precioses pendelhes, ce est aornemenz des orelhes, de ci que ele parvenget a la vision de celui par cui deseier ele si art; et ce, par tant, si com ge aesme, que la foiz vient de l'oïe et que l'om doit, tant com nos alons, solonc la foit, ne mie solonc la chose, miéz entendre a le oïe enstruire que a la veüe demostrer. Car en vain est entesez li oez qui netiiez n'est par la foit, car la plantez de veïr est otroie soulement a ceaz ki net sunt par cuer. Et la Scriture dist: <quote rend="ital"> Il netoiet le cuer. </quote> Gieres, cant la foiz vient de l'oïe et de la foit li purgemenz de la veüe, a droit entendoient cil az orelhes aorner, cant li oïe, si com raisons li at mostreit, soit aparelhemenz de la veüe. Tu, font sil, dame espouse, desires esgarder la clarteit de ton amis, mais ce atient a un altre <milestone unit="folio" n="150rb"/> tens. Mais or en present donons nos aornement a tes orelhes, ki toi serat or endementres confors et aparelhemenz a ce ke tu proies. Alsi com se il li dient ce que li prophetes dist: <q rend="ital"> Oies, filhe, et si voi. </q> Tu desires a veïr, mais oies promiers. Parmi l'oïe montet l'om a la veüe. Par tant, oies et si encline l'orelhe as aornemenz que nos toi faisons, que parmi l'obedience de l'oïe parvenges a la glorie de la veüe. Nos donons joie et leece a ta oïe, car a la veüe n'atient nient a nos del doner, en cui la plantez est de joie et li aemplissemenz de ton deseier, anz atient a celui cui tue anrme desiret. Il, par que ta joie soit plaine, soi mostrerat a toi, il toi aemplirat de joie avoec son viaire. Or endementres pren, par toi a conforter, de nostre main ces pendelhes, car en sa dextre sunt li delit sen fin.</p>
<p>A esgarder fait queiz pendelhes il li offrent, <quote rend="ital"> aurienes et vermelhes d'argent. </quote> Li ors ce est la splendors de la diviniteit, li ors ce est la sapience qui de desor est. De cest or <milestone unit="folio" n="150va"/> soi prometent li sourain orfevre, a cui cis mestiers atient, a faire unes splendianz ensenges de veriteit et a entrer es deventrienes orelhes de l'anrme. Et ce n'aesme je estre altre chose que unes spirituéz semblances teistre et parmei eles porter az esgars de l'anrme uns trespieus sentemenz de la divine sapience, si que ele voiet, seveas nom par figure et par mireor, ce que <pb n="265"/> ele ne puet esgarder ancor face a face. Divines choses sunt que nos disons, et qui ne sunt mie conues se a ceaz nom qui les ont essaies: coment en cest mortel cors, cant la foiz at ancor son estage et n'est ancor mie aoverte la substance de la clere lumiere, puist nequedent a la foiz estre entre nos li esgars de la pure veriteit, seveas nom en partie, si que a alcun de nos cui ce serat otroiét de desor loiset dire cele parole de l'Apostle: <q rend="ital"> Or conois je en partie; </q> lo parés: <q rend="ital"> En part le savons et en part le prophetons. </q> Cant alcune chose de cele splendiant lumiere entreluist <milestone unit="folio" n="150vb"/> en trescorant et isnelement a la pense qui sorvat en espir, manés vinent, ne sai donkes, unes semblances des plus basses choses, u par l'atemprement de trop grant splendor u par l'usage de doctrine, qui covenablement sunt mellees az sentemenz cui Deus at envoiez, par que li anrme puist miéz soffrir cele trespure et tresplendiant rait de veriteit, cant il en est aümbrez, et cil le puissent miéz entendre a cui ele le volrat repartir. Et je aesme ke ces semblances sunt formees en nos par les suggestions des sourains angeles, si com n'est mie dote les envoiemenz de mal estre envoiez par les malz angeles.</p>
<p>Et, puescelestre, ce est ciz mireors parmi cui li Aposteles, si com je ai dit, veoit, qui favregiez eret de ces pures et beles ymaginations parmi les mains des angeles, si que nos sentons l'estre de Deu, qui purs et sen tote fantasie de corporéz semblances est, et une noble et bele semblance dont il est vestiz, cant il apert, <milestone unit="folio" n="151ra"/> contons a l'office des angeles. Et ce semblet que li altre interpretations le mostre plus expressement qui dist: <q rend="ital"> Nos toi favergerons semblances d'or a divisement d'argent. </q> Une mimes chose est a divisemenz d'argent et vermelhes d'argent. Et en ce moi semble que il vuelhet signifiier ne mie tant solement les semblances estre devenz enhortees parmi les angeles, mais mimes la blancor de parler par defors estre aministree parmi eaz, dont eles soient aornees covenablement et li oiour les entendent plus legierement et plus delitablement. Et, se tu dis: <q rend="ital">Que atint de l'argent a la parole,</q> li prophetes le dist: <q rend="ital"> Les paroles, fait il, nostre Sanior sunt castes paroles, et argenz finez el fou. </q> Gieres, ensi font cil celeste espir a l'espouse, qui estrange est en <pb n="266"/> terres, aurienes mourienes vermelhies d'argent. Voies coment cele desiret altre chose et altre chose prent: ele s'enforcet al repous de contemplation et se li enjoint l'om le travalh de predication; ele at soit aprés la presence de l'espous, la songe des fiz de l'espous a enfanter et a nurrir <milestone unit="folio" n="151rb"/> li est comandee. Et or tant solement ne li est mie ce avenut, mais altre foiz, si com moi en ramenbret, cant ele sospirevet az baisuéz de l'espous se li fut respondut: <q rend="ital"> Melhores sunt tes mameles ke vins, </q> que ele par cez paroles soi entendist estre mere et estre rapelee par lait doner az petiz et par nurrir ses fiz. Puescelestre en altres lieus en ces cantikes, se tu n'es perezous de l'enquerre, poras tu par toi ce mimes trover. Et n'astoit ce mimes figurét za en arriere el saint patriarche Jacob, qui, cant il fut boisiez des desirez et longement agardez enbracemenz de Rachel, prist envis et non sachanz, par celei ki brahange eret et bele, celi ki portanz eret et checivouse? Gieres, li espouse, convoitanz savoir et damandanz u ses amis paisset et jecet a hore de meidi, en raportet por cel mourienes aurienes vermelhes d'argent, ce est savoir avoec eloquentie. Et n'est mie dote que ce ne soit a oés l'oevre de predication.</p>
<p>En cest exemple, vraiement, somes <milestone unit="folio" n="151va"/> nos ensengiét que l'om doit a la foiz entrelaisier les dulz baisuéz par les laitanz paroles et que nus ne doit vivre a soi mais fuit a celui qui par toz morut. Guai a ceaz ki ont pris bien sentir et bien parler de Deu se il aesment aquest estre pieteit, se il atornent a vaine glorie ce que il avoient pris par departir es guanges Deu, se il, orguilhous de lor savor, ne consentent mie az humles! Aient paür de ce ke nostre Sire dist el prophete: <q rend="ital"> Ge lor donai mon or et mon argent, et il fisent de mon or et de mon argent Baal, </q> ce est un ydle. Et tu oies ke li espouse respondit cant ele, d'une part, out recheut chosement et d'altre promesse, car ne ele devint orguihose des promesses ne corecie del refusement, anz se maintint solonc cele escriture, ki dist: <q rend="ital"> Chastoie le sage, si toi amerat. </q> Et solonc cele altre: <q rend="ital"> Et tant com tu es plus granz, en tant toi abaisses en totes choses. </q> Et ce ambore verons nos miéz en sa responsion, mais, se il vos <milestone unit="folio" n="151vb"/> plaist, nos atenderons de la <pb n="267"/> discution de ci ke al comencement de l'altre sermont. Et de ce que dit est glorifions l'espous de la glise, nostre Sanior Jhesu Crist.</p>
</div>
<div type="sermon">
<head>Sermon XLII</head>
<p> <quote rend="ital"> Cant li rois astoit en son acutement </quote> (c'est chambre), <quote rend="ital"> si donat ma narde son odor - </quote> c'est une petite herbe. Ce sunt ces paroles de l'espouse cui nos agardons hier a dire de ci ke a hui. C'est li respous cui ele rendit cant li espous l'out chosee; nequedent, ne mie a l'espous mais a ses compangons, et ce puet l'om legierement parzoivre az paroles. Car, cant ele ne dist mie: <q rend="ital">Cant tu astois, rois, en ton acutement,</q> mais: <quote rend="ital"> Cant li rois astoit en son acotement, </quote> si est aoverte chose que ele ne dist mie a lui mais de lui. Par tant quide ke li espous, cant il out aparceut lo honte de l'espouse par la rogeor des masseles, de ce que il l'avoit rapressee et chastoie, manés soi partit del lieu, par ce que ele desist ce que ele sentoit cant il soi fuist partiz de lei et par que ele ne fuist pauerouse plus ke <milestone unit="folio" n="152ra"/> mestiers ne fuist et de trop abaissiét corage, se li laissat le confort de ses compangons. Et ce, nequedent, suet il faire par lui solonc ce que il voit que il covient al tens. Car, par que il mostraist com granment il soi plout en cel chastiement, si com de celui cui il sentit qui dignement et si com mestiers eret fut recieus, vraiement anzois ne s'en partit que il de l'abundance del cuer salhit en ses loenges et loast la bealtét de son cors et de ses joises. Par tant parolent amiablement a lei cil qui avoec lei remanent et si li offrent dones, car il sevent que ce est la volentez del Sanior. Gieres, a eaz est la respontions et ensi est la letre.</p>
<p>Mais, anzois que nos comenzons le nowel de l'espir fors a geter de cest taisson, di ge briement une chose. Bieneurous cil cui ses chosemenz respont en tel maniere com nos avons en cest lieu. Car donast Deus ke nuz ne fuist qui mestier ouist de choser, que miéz est. Mais, par tant ke nos tuit forfaisons en pluisors choses, ne moi loist <milestone unit="folio" n="152rb"/> il mie que je moi taise, a cui atient de par l'office de chastier les forfaisanz, et plus m'en destraint la caritez. Et se je chastie et faiz ce que a moi en atient, et li <pb n="268"/> chastiemenz ne face mie ce que sou est et ce a que je l'ai envoiét, anz repairet a moi vuez, si com la saete qui refiert et resalt, que quidiez vos dont, sanior frere, quel corage je aie donkes? Ne sui je, donkes, mult destrains et mult tormenteiz? Et, par que il moi loist dire des paroles del maistre alcune chose, car de mon savoir ne pui ge, <quote rend="ital"> je sui destrains de dous choses et ne sai la quele je ellise: </quote> u je soie liez de ce que je ai parlét, par ce que je ai fait ce que a moi en atient, u ge moi repente de ma parole, par tant que je n'ai mie reciet ce que je voloi. Je voloi ocire l'anemis et delivrer mon frere, si nel fis mie ensi mais tot le contraire moi avient, car j'ai aishenee le anrme et aooit le forfait, car mimes li despiz i est venuz. <q rend="ital"> Il ne toi vuelent oïr, fait nostre Sire, car il ne moi vuelent oïr. </q> Vois tu quel seniorage <milestone unit="folio" n="152va"/> il despitent? Ne quides mie ke tu moi soul aies despitiét, ce fut nostre Sire qui ce dist. Et ce ke il dist az prophetes dist il az aposteles. Ne sui mie prophetes, ne sui mie apostles, et nekedent si ose dire que je ai l'office de prophete et d'apostle, et, ja soit ce que ge ne sui engueaz a ceaz par merites, nequedent si sui je enploiés en lor songes; et se ce est a mon grant honte et grant peril, nequedent si sece ge sor la chaire Moysi, ja soit ce que je n'aie mie si grant cure com il ne ne sente mie sa grasce. Et que dont? Ne porterat l'om mie par ce honor a la chaire, que uns qui dignes n'en est i siet? Mimes se li escrivain et li phariseu i seoient, <quote rend="ital"> ce que il dient, fait il, faites. </quote> </p>
<p>A la foiz vient avoec l'impatience li despiz, si que, a la foiz, ne mie tant solement n'ait cure de soi a amender cil ki chastiez est anz ait desdein de celui ki le choset, si com li esdervez qui debotet la main del meide. Mervelhose perverserie! Il soi corocet a celui qui le mediet et si ne soi corocet mie <milestone unit="folio" n="152vb"/> a celui ki le navret! Car uns anemis est qui saiettet en repuns ceaz qui droiz cuers ont, qui toi at or navreit a mort, et si ne toi commues mie envers lui. As tu desdein de moi qui toi vuel faire sain? <q rend="ital"> Corociez vos, fait il, et si ne pechiez mie. </q> Se tu toi coroces al pechiét, tu ne lais mie tant solement a pechier anz destruis ce que tu avoies pechiét. Mais or retiens tu le pechiét cant tu renfuses la mezine, et avoec <pb n="269"/> cel pechiét mes altre, cant tu toi coroces mal rainablement.</p>
<p>A la foiz mimes i vient taisserie senz honte, si que il tant solement ne soffret mie enviz ce que l'om le chastiet mais mimes sen honte defent ce dont l'om le chastiet. Vraiement ce est desperations. <q rend="ital"> Frons, fait il, de putain toi est venuz; tu ne volsis avoir honte. M'amors est departie de toi, ne moi corrocerai mais a toi. </q> Soulement de la oïe ai je paür. Sens tu or com ce est chose de grant peril et de grant paür li defendemenz de pechiét? Lo parés <milestone unit="folio" n="153ra"/> dist il: <q rend="ital"> Je chastie ceaz cui je aime. </q> Gieres, se li desiers et li amors toi at guerpit, tu ne seras mie dignes d'amor, qui n'es mie dignes de chastiement. Vois tu ke dont soi corroce Deus miéz com il ne soi corocet mie. <q rend="ital"> Aiens mercit, fait il, del felon, si n'apenrat mie faire droiture. </q> De ceste mercit ne vuel je mie. Peiors est ceste mercis de cele iror, car ele moi clout les voies de droiture. Miéz moi est, sen failhe, solonc le consel del prophete, recivoir discipline que li Sires soi corocet alcune foiz si perisse fors de la droite voie. Ge vuel que tu toi coroces a moi, Pere de merciz, mais de cele iror dont tu rapeles le devoiét, ne mie dont tu l'abotes fors de la voie. Cele nos enfantet ta bontieble venjance, et celei nos nurrist ta dissimulations, qui mult fait a doter. Ne mie com je sai, mais com je toi sen corrociét, dont ai je fiance maement com tu es merciables, car com tu es corocies, dont toi ramenbret de mercit. <q rend="ital"> Deus, fait il, tu lur fus merciables <milestone unit="folio" n="153rb"/> et si toi venjas de toz lor forfais. </q> De Moysen dist il, et de Aaron, et de Samuel, dont il avoit devant dit, et ce apelet il pieteit que Deus n'esparjat mie a lor forfaiz. Va t'en or, et si le toi tol en parmanant, cant tu defens tue error et blames ton chastiement. N'est ce donkes dire del mal bien et del bien mal? Ne naisterat manés de ceste taiherie qui a haïr fait la nontemprance, qui mere est de desperance? Car qui soi repenterat de ce que il quidet ke biens soit? <q rend="ital">Guai,</q> fait il a ceaz. Cis guais est parmanables. Altre chose est ke chascuns est temptez et atrahis de sa propre conscience, et altre chose tot de greit desirer mal si com bien et aler mal segur a la mort alsi com a vie. Par tant di ge que alcune foiz ameroi miéz que je moi ouisse <pb n="270"/> toüt, et fesisse alsi com je ne moi aparceuisse de ce ke je veoi mal faire, que ce que m'en aparceuisse s'en venist si granz malz.</p>
<p>Tu diras, puescelestre, que mes biens retornet a moi et que je ai delivree mi <milestone unit="folio" n="153va"/> anrme, et quites sui de la mort de cel home a cui je ai parlét et annunciét que il soi ostast de male voie et si viscaist. Mais, se tu encors i dies assez de tez choses, nequedent tot ce ne moi conforterat mie, ki esgar la mort de mon fil alsi com je quesisse par mon blamement ma delivrance, ne mie la sue. Car qui est cele mere que, se ele seit que ele ait tote la songe et tote la porveance que ele pout mise a son malade enfant, se ele voit a la fin ke sei travailh sunt perdut, ne plorat ele mie par ce cant ele verrat morir son enfant? Et ce feroit ele par la mort temporel. Com granment doi ge plus plorer par la mort de mon fil parmanable, mimes se je ne m'en sai mie culpable que je ne li aie anunciét. Vois tu, d'altre part, de com grant mal cil delivret et nos et lui qui dulcement respont cant l'om le chastie et qui hontous en est et si soi assent, et ki tempreement l'otroiet et humlement le gehist. A ceste anrme moi gehi ge en totes choses <milestone unit="folio" n="153vb"/> estre detteor et ministre et serjant, si com a la tresdigne espouse de mon Sanior et qui vraiement puet dire: <q rend="ital"> Cant li rois astoit en son acoutement, si donat ma narde son odor. </q> </p>
<p>Bone est li odors d'umiliteit que, cant ele montet fors de la valee de plorison et aroset de totes pars les voisines contrees, raemplist mimes par plaisant suaviteit la roial chambre. Nardus ce est une herbe cui cil ki plus sonjousement enchercent les forces des herbes dient estre de chalde nature. Et par tant moi semblet que parmei lei puet l'om entendre covenablement la vertut d'umiliteit, mais de celei ki art par les flammes de sainte amor. Et par ce di ge ensi ke il est une humilitez cui la veritez nos enfantet et si n'at mie de chalor, et si est une altre humiliteiz cui la caritez enformet et enflamet. Vraiement, se tu par dedenz et sen fointise toi esgardes a la lumiere de veriteit, et juges sens atanstement, ne dote mie se tu de ceste <milestone unit="folio" n="154ra"/> vraie conissance de toi ne soies plus humles et plus viz en tes oelz, ja soit ce, puescelestre, <pb n="271"/> que tu nel sois mie encor es oelz des altres. Gieres, seras humles, mais des oevres de veriteit et ne mie de l'otroiement d'amor. Car, se tu fuses alsi enspris de l'amor de la veriteit, qui a toi mimes veritablement et saintieblement demostret com tu es enluminez de la splendor, tu volsisses vraiement, tant com a toi en atient, que tuit ouissent cele mimes sentence de toi que tu en as par certe veriteit. Vraiement, tant com en atient a toi, ai ge dit, car a la foiz n'avient mie que tuit sachent de nos tot ce ke nos en savons, et par l'amor de veriteit, et la veriteit de la cariteit, nos est defendut que nos n'aovrons mie ce que nuiset a celui qui le saveroit. Mais se ta privee amors toi detient et se tu retins le jugement de veriteit enclos devens toi, cui serat dote ke tu moins n'aimes la veriteit que toi, cant tu miéz aimes ton prout u tue <milestone unit="folio" n="154rb"/> honor?</p>
<p>Vois tu or que n'est mie une mimes chose que li hom, cui la lumiere de veriteit at blamét, ne sent mie orguilhousement de soi mimes, et que il consent az basses choses, aidiez par le nom de cariteit. L'une chose fait la necessitez et l'altre la volentez. <q rend="ital"> Soi mimes, fait il, abaissat il, si prist la forme del serjant. </q> Il soi abaissat ne mie par necessiteit de jugement mais par l'amur de nos. Il soi pooit vil et despitable mostrer, ne mie tenir, car il conissoit soi mimes. Par tant fut il humles par volenteit, ne mie par jugement, car il ne soi savoit mie teil com il soi mostrat anz vot ke l'om le tenist par petit, qui bien savoit que il eret granz. <q rend="ital"> Aprendez, fait il, a moi, com je sui suéz et humles par cuer. </q> Par cuer ce est par volenteit. Gieres, cant il gehit la volenteit si esclout il la necessiteit. Car cil ne soi trovat mie si com je u tu nos trovons, en veritét dignes de tote desonor et despit, de tote dairainetét et abaissement, <milestone unit="folio" n="154va"/> dignes mimes de torment et de plaies. Ensi ne soi trovat mie cil, nequedent totes ces choses soffrit il par ce que il volt, si com humles par cuer, de cele humiliteit qui fut solonc le talent de son cuer, ne mie cui la discutions de la veriteit estorst. Et ceste maniere de volentrie humilitét di ge estre cree en nos ne mie par chastiement de veriteit mais par le don de cariteit, par ce que ele est de cuer, que ele est de deseier, ke ele est de volenteit. Et se je le di a droit, tu le juges. Mimes alsi <pb n="272"/> ce soi provet par ton jugement se je a droit l'ai assigneit a nostre Sanior, de cui ferme chose est que il par cariteit soi avilhat et par cariteit soi fist menor des angeles. Par cariteit fut sogez a sa mere et a Joseph, par cariteit soi enclinat desoz les mains Johans Baptiste, par cariteit soffrit les floibetez de la char, par cariteit sostint la mort et la vilteit de la crois. Et encor soit en ton jugement esgarder se je ceste humiliteit <milestone unit="folio" n="154vb"/> , qui si art par cariteit, quide a droit estre signifiét par cele petite et chalde herbe qui nardus at nom. Et se tu ensi as tot provét, et tu le proveras se tu toi assens a overte raison, se tu dont es humiliiez en toi mimes par necessare humilitét, cui la veritez ki enchercet les cuers et les rains aportet as sens de la sonjouse anrme, met avoec la volenteit et si fai de la necessiteit vertut, car nule n'i est se la volentez n'i est. Et dont t'avenrat ensi, se tu altres ne vues aparir defors que tu toi as trovét dedenz. Et, nequedent, aies paür que tu ne leises de toi mimes ce que David dist del felon: <q rend="ital"> Il fist, fait il, boise en son esgart, par que sa felonie fust trovee a haenge. Poish et poish, fait il, est refusemenz devant Deu. </q> Car quoi? Tu es de petit preis devenz toi, car tu es pesez a la balance de veriteit, et tu toi menz par defors estre d'altre preis et si toi vens a nos plus pesant que la balance ne diet. Crien Deu et si ne fai mie ceste <milestone unit="folio" n="155ra"/> male chose, que la volentez elliet celui cui la veritez abaisset. Ce a faire est contrester a la veritét et combatre encontre Deu. Mais assens toi a la veriteit et si soit ta volentez sogette a Deu, et ne mie tant soulement sogette mais devote. Ne serat donkes a Deu sogette mi anrme?</p>
<p>Mais n'est mie assez estre sogette a Deu se tu ne soies sogez a tote creature par Deu, soit a abét si com plus halt, soit a priors si com a ceaz cui Deus i at mis. Je di plus. Soies sogez a tes enguéz, soies sogés a tes menors. <q rend="ital"> Ensi, fait il, nos covient aemplir tote justice. </q> Va t'en alsi a ton menor se tu vues estre parfiz en droiture. Porte honor al plus bas de toi, enclenge toi al menor de toi. Et se tu fais ensi, tu trairas a toi la parole de l'espouse, dont ele dist: <q rend="ital"> Ma narde donat sue odor. </q> Li odors ce est la devotions, li odors ce est li bone aesmance qui a toz parvient, si que tu soies bone odors de Crist en toz lieus, si que tuit toi <pb n="273"/> esgardent, tuit toi aiment. Ce ne puet mie dire cil humeles <milestone unit="folio" n="155rb"/> cui la veritez destrent a humiliteit, car il l'at a soi et si ne la soffret mie fors eisir si que ele soit desparse. Anz n'at mie odor, car il n'at mie devotion, si com cil ki n'at mie d'umiliteit, de greit, ne de volenteit. Mais la humilitez de l'espouse spart son odor si com narde, ki est chalde par amor, et forte par devotion, et suef odanz par aesmance. La humilitez de l'espouse est volentrie, est parmanable, est fruiz portanz. Son odors n'est empirie ne par blame ne par loenge. Ele avoit oït: <q rend="ital"> Tes joises sunt beles si com de turturele, tes cols si com noisses. </q> Ele avoit la promesse de l'aornement d'or reciete, et, nequedent, par tot ce ne respondoit ele nient moins humelement, et com ele soi out estre plus grande, tant soi abaisset plus en totes choses. Ele ne soi glorïet mie en ses merites, et entre ses loenges n'obliet mie sa humiliteit, cui ele gehist desoz le nom de narde, alsi com se ele diet par le voiz de la virgene Marie: <q rend="ital">Ge ne sai ke je ai nul merite a si grant seniorie, se tant nom que Deus <milestone unit="folio" n="155va"/> at regardét l'umiliteit de sa ancele.</q> Car que est altre chose narde donant son odor se ce nom ke ma humilitez li plout? <q rend="ital">Ne mie, fait ele, ma sapience, ne mie ma seniorie, car je n'avoi nuldore, mais ma soule humilitez donat son odor, ce est cui ele at aconstumét.</q> Aconstumeement plaist a Deu la humilitez. Vraiement aconstumeement, car li hals Sires regarde de lonz les humles choses. Et, par tant, cant li Rois astoit en sa chambre, ce est en son halt manoir, si montat mimes la li odors d'umiliteit. <q rend="ital"> Il maint en halt, fait il, et si regardet les basses choses el ciel et en la terre. </q> Gieres, cant li rois astoit en sa chambre, si donat la narde de l'espouse son odor. La chambre del Roi ce est li escuerz del Pere, car toz jors est li Fiz el Pere. Et ne dote mie que cis Rois ne soit pius, cui parmanables manages est en l'escuerz de la bonteit del Pere. A droit montet la criors des humeles a lui, a cui est la fontaine pieteit manages, a cui est privee la suavitez, <milestone unit="folio" n="155vb"/> a cui est d'une substance avoec lui la bontez, a cui est tot ce que il est de par le Pere, par ce ke la paürs des humles n'aesmet mie a estre en la roial seniorie se paternel chose nom. A la fin, <q rend="ital"> par la chaitiveteit des besonious et le <pb n="274"/> gemissement des povres, or moi leverai, </q> fait nostre Sires. Gieres, li espouse, qui bien seit cez choses si com privee et amie, ne quide mie ke ele par le povreteit de ses merites doit falir a la grasce de l'espous, si s'en fiet soulement en l'umiliteit. Ele l'apelet Roi, car ele est espoürie de ce que ele est chosee, si ne l'ose apeler espous. Et si gehist que il maint en halt, et nequedent par tot ce ne soi defiet mie sa humilitez.</p>
<p>Ceste parole mimes pues tu faire covenir a la premeraine glise, se toi ramenbret de cez jors que nostre Sires remontat la u il eret promiers, et si soi assist a la dextre son Pere, en cele sue anciene et gloriose chambre, et li desciple astoient assemblét en un lieu si parmanoient d'un corage en orison <milestone unit="folio" n="156ra"/> avoec les femmes, Marie la mere Jhesu et ses freres. Ne toi semblet il, vraiement, que dont en cel tens donast la narde de la pauorouse et petite espouse son odor? Et cant li sons del fort espir qui venoit fut sodainement ooiz et raemplit tote la maison u il seoient, ne pout ele donkes dire: <q rend="ital"> Cant li rois astoit en sa chambre si donat ma narde son odor? </q> Certes, tuit cil qui astoient en cel lieu porent apercevoir com bone et com plaisanz odors d'umiliteit i astoit montee, a cui fut manés renduz li plantis et li glorious gueredons. Mais cele ne fut mie non greit sachans del bienfait. Car, oies, cant ele fut manés raemplie de devotion, que ele soi aparelhet a toz malz a soffrir par son nom, car aprés vient: <q rend="ital"> Mes amis est a moi uns faisselez de myrre. </q> Ma floibetez ne moi soffret plus avant a aler. Ce soulement di ge que desoz le nom de myrre soi dist ele soi estre aparelhie de soffrir par l'amor <milestone unit="folio" n="156rb"/> de son amis les amertonges de tribulations. Ce ke aprés vient del capitel dirons nos en altre lieu, se li Sains Espirs nos denget par vos proieres estre presens, qui nos facet entendre les paroles de l'espouse cui il format par son espirement, si com eles covinent az loenges de celui cui espirs il est, ce est de l'espous de la glise Jhesu Crist nostre Sanior, qui est Deus beneoiz sen fin.</p>
</div>
<div type="sermon">
<head>Sermon XLIII</head>
<pb n="275"/> <p> <quote rend="ital"> Mes amis est a moi uns faiscelez de myrre, si demorrat entre mes mamelles. </quote> Anzois Rois, or amis; anzois en la roial chambre, or entre les mameles de l'espouse. Granz est la vertuz d'umiliteit, a cui la seniorie de la deïteit soi abaisset si legierement. Tost est li nons de reverence muez el nom d'amor, et cil ki lonz eret est en pau de tens aprochiez. <quote rend="ital"> Mes amis est a moi uns faisselez de myrre. </quote> La mirre, ki amere chose est, signifiet les dures et les aspres choses de tribulations. Ce dist ele liement cant ele voit ke cez choses li comencent a avenir <milestone unit="folio" n="156va"/> par son amis, si at fiance que ele fortement les soffrerat par lui. <q rend="ital"> Li disciple, fait il, s'en aloient liét fors de l'esgart del concile, car il astoient digne de honte soffrir par le nom Jhesu. </q> Par ce dist ele son amis faiseal, ne mie fais, car tot ce ke de traval et de dolor li vient par lui tient ele a legiere chose par son amor. Bien faisselez, car petiz fut neiz, et neiz a nostre oés. Bien faisselez, car les passions de cest tens ne sunt mie dignes de la glorie qui serat aoverte en nos. <q rend="ital"> Ce, fait li Apostles, qui or en present legiere et petite chose est de tribulation, fait demesureement en halt grant fais de parmanable glorie en nos. </q> N'est donkes cis faisselez, cui jugs est suéz et cui fais est legiers? Ne mie par ce ke legiers soit en soi, car li aspretez de la passion n'est mie legiere ne li amertonge de la mort, mais li amors le fait legiere. Et par ce ne dist ele mie tant solement: <q rend="ital"> Mes amis est uns faisselez de mirre,</q> anz i met et si dist a moi, <q rend="ital">qui aime, est, <milestone unit="folio" n="156vb"/> fait ele, faisselez.</q> Et par ce que ele le claimet amis mostret ele que la force d'amor sormontet tote la grevance des amertonges, car li amors est forte si com la mors. Et par que tu saches que ele n'at mie glorie en soi, mais en nostre Sanior, et que ele n'at mie fiance en sa vertut, mais en la force et en l'aiüe de nostre Sanior, si dist ele que il demorrat entre ses mameles, a cui ele dist, segure: <q rend="ital"> Et se je aloie enmi l'umbre de mort, ne cremerai je mie mal, car tu es avoec moi. </q> </p>
<p>Moi ramenbret que je ai dit en un des desorains sermons dous mameles, si apelai l'une joie et l'altre compassion, solonc la doctrine de l'Apostle, qui dist: <q rend="ital"> Joïr avoec les joïssanz, et plorer avoec les ploranz. </q> Mais, par <pb n="276"/> tant que ele seit que li peril ne li falent mie, ne es prosperitez ne es adversitez, si vuet ele avoir son amis moïn entre ses mameles de ceste maniere, que ele soit garnie encontre ambore par sa continuee garde, si que ne les lies choses ne l'ellievent ne les dolentes <milestone unit="folio" n="157ra"/> ne l'abaissent. Et tu alsi, se tu es sages, toi mervelheras del savoir de l'espouse, et ne soffreras mie, neaz une hore, cest si chier faisselet de myrre estre ostét de ton piz, anz retenras toz jors et retorneras par assiduee pense en ta memore totes ces ameres choses que il soffrit par toi, si que tu alsi puisses dire: <q rend="ital"> Mes amis est a moi uns faisselez de myrre, si demorrat entre mes mameles. </q> </p>
<p>Et je alsi, des a ma comenzant conversion, par le monceal des merites que je savoi ki moi defaloit, ne moi cessai de conloier cest faisselet, concoilhoit de totes les angoisses et les amertonges mon Sanior. Promerainement de ces enfantines necessitez, en aprés des travaz que il soffrit en prechant, et des lassemenz en alant, de voiles en orant, des temptations en jeünant, des larmes en compassion avant, des aguaiz en parlant, a la fin des periz des falz freres, des laidenges, des decracemenz, des colees, des eschernissemenz, des reproviers, des claus, <milestone unit="folio" n="157rb"/> et d'altres choses semblanz a ceaz, cui, si com recontet li Evangele, il soffrit plantivousement par nostre salut. Entre ces ramissauz de si suef odant myrre ne vuel je mie oblier cele mirre cui il buit en la croiz, mais neaz celei dont il fut oins en la sepulture. Et en la promiere traist il a soi l'amertonge de mes pechiez, en la seconde signifiat il la incorruption de mon cors, ki a venir eret. La ramenbrance de la suaviteit de ces choses rotterai je tant com je viverai. N'oblierai ja ces mercis, car en eles sui je vivifiez.</p>
<p>Ces demandeve za en arriere sainz David en larmes, si disoit: <q rend="ital"> Vengent a moi tes mercis si viverai. </q> Ces mimes ramenbrevet uns altres sainz en plorant, si disoit: <q rend="ital"> Tes merciz sunt pluisors. </q> Cant pluisor roi et prophete les volrent veoir si nes virent mie! Il travilharent et je entrai en lor travaz. Je ai concoilhoite la myrre cui il plantarent. Cis saintiebles faisselez moi est guardez. Nuz ne la moi tolrat, il demorrat <milestone unit="folio" n="157va"/> entre mes mameles. Ces <pb n="277"/> choses penser apelai je savoir, en cez choses moi astablis je la perfection de droiture, en ces la plantét de science, en ces les richeces de salut, en ces la planteit de merites. De ces pren je a la foiz le saintieble bevrage d'amertonge, de ces vint lo parés la unctions de confort. Ces moi ellievent es adversitez et rapressent es prosperitez, et entre les lies et les dolentes choses de cest present vie donent d'ambes pars segur manage a celui ki en la roial voie vat dechaceant d'une part et d'altre les apparanz malz. Ces choses acordent a moi le Jugeor del munde, cant eles moi mostrent humles et suef celui cui les postez redotent, cant eles moi representent ne mie tant soulement apaisenteit mais mimes teil ke l'om le puet ensievre celui a cui les seniories ne puent aprochier et ki redotables est az rois de la terre. Par tant moi est ce sovent en la boche, si com vos <milestone unit="folio" n="157vb"/> savez, et sovent el cuer, si com Deus seit. Ce sunt ces choses qui privees sunt a mes traitiez, si com il apert. C'est ma plus halte philosophie, que je sache Jhesum estre crucefiiét. Ne deman mie, si com fait li espouse, u il gecet en meidi; plus legierement l'enbrace cant il demoret entre mes mameles. Ne demant mie u il paisset en meidi, cui je voi salveor en la croiz. Cele est plus halte chose, ceste est plus aparelhie. Cele est pains, ceste est laiz. Ceste raemplist les entralhes des petiz, ceste raemplist les mameles des meres, et par tant demorrat entre mes mameles.</p>
<p>Et vos alsi, chier frere, amez cest si chier faisselet, concoilheiz le et si le metez es meoles del cuer; envoiez le a l'entree del peiz, par que il demoret a vos alsi entre les mameles. Aiez le toz jors ne mie derier, entre les espalles, mais devant les oez, que li fais ne vos apresset et n'elliet mie li odors se vos portez et n'odorez mie. Ramenbre vos ke Symeon le prist entre ses <milestone unit="folio" n="158ra"/> braces et Marie le portat en son ventre et le nurrit en son escuerz, et la spouse le culchat entre ses mameles. Et je cui que Joseph li barons Marie li arrioit sovent sor ses genoilhes. Tuit cist l'ourent devant eaz et nuz deriere. Et ce vos est exemple ke vos altretel faites. Car, se vos avez devant vos celui cui vos portez, senz failhe, cant vos verrez ses angoisses, plus <pb n="278"/> legierement porterez les vostres, par l'aiüe de l'espous Jhesu Crist, qui est Deus beneoiz sen fin.</p>
</div>
<div type="sermon">
<head>Sermon XLIV</head>
<p> <quote rend="ital"> Crape de Cypre est mes amis a moi en vinges d'Engaddi. </quote> Se il apert amis en la myrre, mult plus soi demostret il amis en la suaviteit de la crape. Donkes, mes Sires Jhesus soi donat a moi myrre en la mort et crape el relevement, et ensi s'atemprat a moi saintieble bevrage en larmes et en mesure. Il fut mors par noz pechiez et si relevat par nostre justification, par que nos fuissiens mort az pechiez et viskesiens a justice. Donkes, se tu as plorez <milestone unit="folio" n="158rb"/> les pechiez si as beut l'amertonge. Mais, se tu as respireit en sperance de vie, si toi est par la plus sainte vie li amertume de mirre cangie en vin qui fait liét le cuer de l'home. Et puet ce estre cestui signifiat cil myrrez qui en la croiz fut offers al Salveor, et par tant n'en volt il goster que il de cestui avoit soit. Gieres, si com je ai dit, se tu, aprés les amertumes de la myrre, essaies le vin de leece, si poras, et ne mie folement, dire: <q rend="ital"> Crape de Cypre est mes amis a moi en vinges Engaddi. </q> Cis moz Engaddi at doble interpretation, qui andous servent a un entendement. Car il dist altant com fontaine de boch u batemes des paiens, et par ce signifiet il overtement les larmes des pecheors. Il dist alsi altant com oez de temptation, qui alsi font larmes et qui esgardet les temptations ki onkes ne defalent a la vie des homes sor terre. Mais mimes li poples des paiens, qui alevet en tenebres, ne pout onkes par soi conoistre les <milestone unit="folio" n="158va"/> laz de temptation, et par tant ne pout escaper de ci a tant ke il, par la grasce de celui qui alumet les avogles, reciet les oez de la foit, de ci que il vint a la glise, ki at l'oelh de temptation, de ci a tant ke il soi livrat par soi estruire az spirituéz homes qui, alumét par l'espir de sapience et ensengiét par lor esprovance, puent vraiement dire: <q rend="ital"> Nos ne mesconissons mie les voisdies le deable et ses penses. </q> </p>
<p>L'om dist ke en Engaddi creissent arbriseal de balseme, cui li home de la terre ahanent en lieu de vinges. Et par tant, puescelestre, les apelat il vinges. Car, se ensi <pb n="279"/> n'eret, que feroit la crape de Cypre es vinges Engaddi? Qui tresportat unkes les crapes de vinges en vinge? La u ele n'est mie, la le suelt hom aporter d'altre lieu, ne mie la u ele est. Donkes, les vinges Engaddi apelet il les poples de la glise, qui at, alsi com liquor de balseme, l'espir de la mansuetudene, en cui ele nurrist suef la tenror de ceaz <milestone unit="folio" n="158vb"/> qui encor sunt petit en Crist, si confortet les dolors des repentanz. Mais, mimes s'alcuns freres est parpris en alcun forfait, li hom Ecclesiastes, qui cest espir arat pris, serat sonjous celui ki de ceste maniere est enstruire en espir de suaviteit, et si penrat garde a soi mimes qu'il alsi ne soit temptez. En ceste figure at aconstumeit la glise oindre de material oile toz ceaz qui a baptizier sunt corporelment.</p>
<p>Mais, par tant ke les plaies de celui qui chaït entre les larrons, et qui portez fut en la maison de la glise sor lo jument del cors del pieu samaritain, ne recieurent mie santét soulement en oile, mais en vin et en oile ensemble, si at li spirituéz mides mestier del vin d'ardant amor avoec l'oile de mansuetudene. Car, vraiement, a lui covient ne mie soulement conforter ceaz de petit corage mais mimes chastier les noisous. Car, se il voit celui qui navrez est, ce est qui pechiét at, nient estre amendeit des <milestone unit="folio" n="159ra"/> enhortemenz que li at faiz, mais, puescelestre, geter en nonchalor sa mansuetudene et sa patience, et si par nient tenir l'oile de suees sormontes, qu'il plus perezous en est devenuz et plus segurement endort en son pechiét, manés li covenrat prendre plus mordanz mezines et espandre es plaies lo vin qui point, c'est avoir encontre lui durs chosemenz et dures rampones; et, se mestiers est, et la durece est si grande, del baston de l'ecclesial justice doit batre le despitor. Mais dont at il cel vin? Es vinges d'Engaddi ne troevet om mie vin mais oile. Queret le donkes en Cypre, car celle isle portet mult buen vin, et si en prendet a soi un grant crape, cui, za en arriere, les espies d'Israël portoient en un tinel, et signifievet par bele figure la rengie des prophetes, qui devant en alat, et celui des apostles, qui aprés sieut, et Jhesum moien. Donkes, ceste crape prendet a soi et si diet: <q rend="ital"> Crape de Cypre est mes amis a moi es vinges d'Engaddi. </q> <pb n="280"/> Nos avons veüe <milestone unit="folio" n="159rb"/> la crape, or veons coment li vins de l'ardant amor en soit fors pressez. Vraiement, se li pechieres hom n'at mie desdeing de l'home pechant, anz li livret pietét de compassion, alsi com une rosee de tressuef basme, de ce savons nos dont il vient, et si l'avés ja oït, mais puescelestre n'i avez garde prise. Car dit est ke de l'esgart de soi mimes vient a chascun ce qu'il suéz est a toz, cant li hom, solonc le consel del tresage home saint Paule, par que il piement sache descendre a ceaz qui entrepris sunt de pechiez, esgardet soi mimes que il ne soit temptez. Ne trait donkes de ci sa racine li amors del proïme, dont en la loi est alsi comandeit: <q rend="ital"> Tu ameras ton proïme si com toi mimes </q>?Vraiement, des deventrainetez des humaines affections trait les comenzalhes de sa naiscance la fraternéz amors, et d'une naturel dulzor, qui el home est, alsi com d'une terriene humor, prent ele vie et force parmi cui ele, cant la grasce de desor vient, enfantet fruit de pieteit, si <milestone unit="folio" n="159va"/> que ce que li anrme desiret naturelment ne vuet mie denoier par une droiture d'umaniteit, la u ele puet et la u il covient al companion de sa nature, ce est a un altre home, ans li repart de greit et volentiers. Donkes, en la nature est, se pechiez ne l'en ostet, cest alsi com liquors de plaisant et de noble suaviteit, que li hom soi sentet plus mol par avoir compassion des pecheors que aspre par avoir desdeing sor eas.</p>
<p>Mais, par tant ke les moisses qui doient morir, solonc la sentence del Sage, anientissent longement de ceste suaviteit, et que la nature n'at dont ele a soi le raparelhet se ele l'at une foiz perdut, si sent ele que ele, par une dolerouse muance, chiet en ce ke la Scriture dist veritablement: <quote rend="ital"> Enclin sunt les penses et li sens de l'home en mal, des en la jovente. </quote> N'est mie bone ceste jovente, en cui li plus jovenes fiz proiet que la partie de sa paternel substance li soit livree et comencet a avoir volenteit de deviser le bien cui om possiet <milestone unit="folio" n="159vb"/> plus dulcement en commun, et avoir souls ce que par repartement ne puet estre ke aminuisiét, et singularitét est perdut. <q rend="ital">A la fin, il depanat, fait il, toz ses biens, vivant luxuriosement avoec les foles femes. </q> Qui sunt ces foles femes? Voies ke ce ne <pb n="281"/> soient les charnéz covoitises qui anientissent longement, de cui la Scriture toi somont et si dist: <quote rend="ital"> Ne voises mie aprés tes covoitises. </quote> Et a droit dist li Sages que eles doient morir, car li mondes trespasset et sa convoitise. Donkes, cant nos volons a eles singulerment assez faire, si nos tolons nos la singuler suaviteit del companiable et del comun bien. Cestes sunt vraiement les laides et les poindanz moisses qui conchoient en nos la bealteit de la nature, et depanent par songes et par cuisenceons la pense, et anientissent la suaviteit de la companiable grasce. De ce est li hom plus jovenes apelez fiz, par qu'il, parmi ce que la nature est en lui, alsi com par un lovergement <milestone unit="folio" n="160ra"/> de mal sage jovente, enpirie, at le savor de sapience perdut, et si qu'il, tornez en asperiteit et devenuz sens affection, esgardet toz les homes fors que soi.</p>
<p>Donkes, des le comencement de ceste peasme et dolerouse jovente, sunt li sens de l'home enclin en mal, et est la nature plus aparelhie a avoir desdeing ke compassion. De ce at li hom alsi com del tot l'ome devestit, cant il vuet ke li hom li aiüet en ce dont il mestier at et il ne vuet mie az homes, en ce qu'il mestier ont, aidier. Anz blamet et eschernist li hom les homes, li pechieres les forfaisanz, et ne prent mie garde a soi qu'il ne soit temptez. De cest mal, si com je ai dit, ne soi releverat ja la nature par soi, ne ne recoverrat l'oile de la naturel mansuetudene ki une foiz est en li perdue. Mais, nekedent, ce que la nature ne puet, ce puet la grasce. Donkes, cel home cui li unctions de l'espir dengerat par sa bonteit lo parés aroser, cil manés repairat en home et, ensouretot, reciverat <milestone unit="folio" n="160rb"/> alcune melhor chose de la grasce ke de la nature. Ele lo ferat en foit et en suaviteit saint, et se li donrat, ne mie oile, mais balseme es vinges d'Engaddi.</p>
<p>Car n'est mie dote que de la fontaine del boc ne vengent melhors dones, cui lavemenz fait des bos angeas et tresportet les pecheors de la senestre en la destre, plus plantivousement arosés de le unction de mercit, si que la grasce sorabundet la u li pechiét habundarent. Ne toi semblet il, donkes, que cil hom est en une maniere <pb n="282"/> repairiez en home qui at jus mise la crueteit del seculer corage et at recovrét plus ke devant l'unction de la humaine mansuetudene, cui les moisses des charnéz covoitises avoient del tot anientit en lui, et qui, de l'home cui il portet mais que il est, prent matere et forme d'avoir pieteit sor les altres homes, si que il at jus mis alsi com la bestial forsenerie, si qu'il ja ait paür ne mie soulement de faire alcun home ce qu'il ne volroit mie soffrir, <milestone unit="folio" n="160va"/> mais de non faire a toz totes ces choses qu'il volroit que om li fesist?</p>
<p>Elevos dont li oiles vient. Et li vins, dont? Senz failhe de la crape de Cipre. Car, se tu aimes le Sanior Jhesum de tot ton cuer, et de tote t'anrme, et de tote ta vertut, poras tu, donkes, en nule maniere soffrir par enguel corage son tort et son despit, se tu le voies? Nom ja. Mais manés seras espris par l'espir d'ardor et de jugement, et alsi com enivrez de vin seras raempliz de l'ardor Phinees, et si diras avoec David: <q rend="ital"> Mi ardors moi fist remetre, car mes anemis ont obliees tes paroles. </q> Et avoec nostre Sanior: <q rend="ital"> Li ardors de ta maison moi at mangiét. </q> Donkes, cest treschalde ardors, c'est li amurs de Crist, est vins qui expressez est fors de la crape de Cypre et bevrages enivranz. A la fin, nostre Deus est fous degastans. Et li prophetes disoit que li fous astoit del ciel envoiez en ses osses, par ce que il eret enspris de l'amor Deu. Donkes, se tu as de la fraternel amor l'oile de mansuetudene, et de <milestone unit="folio" n="160vb"/> la divine le vin d'ardor, se t'aproche segurs por saner les plaies de celui qui chaït entre les larrons, si seras pieus ensieveres del pieu samaritan et si poras segurement dire avoec l'espouse: <q rend="ital"> Crappe de Cypre est mes amis a moi es vinges d'Engaddi, </q> c'est li ardors de justice et li amors de mon amis est a moi es deseiers de pieteit. Et de ce soit assez, car ma floibeteiz moi comandet a taisir, si com ele fait sovent, si qu'il moi covient, si com vos savez, a la foiz laissier les disputisons anzois que eles soient parfaites et les remanans des chapiteaz garder a oés l'altre jor. Mais coi? Je sui aparelhiez es flaeaz, si sai ke je, dolanz, rezoi choses qui melhors sunt de mes merites. Soie batuz ancor, si com cil qui mal at ovrét, se ja, par aventure, les batures serunt <pb n="283"/> contees en merites. Puescelestre cil arat merci de moi flaeleit, qui en moi ne trovat nul bien par gueredoner, li espous de la glise, Jhesus Christus nostre Sires, ki est sor totes choses Deus beneoiz sen fin.</p>
            </div>
        </body>
    </text>
</TEI>