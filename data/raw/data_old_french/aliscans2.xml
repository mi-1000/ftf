<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"><teiHeader>
  <fileDesc>
    <titleStmt>
      <title type="main">Aliscans</title>
      <title type="formal">aliscans</title>
      <title type="reference">aliscans2</title>
      <title type="DEAF">AliscRé</title>
      <title type="gmd">transcription électronique</title>
      <author xml:id="anonyme">anonyme</author>
      <editor>Équipe de la Base de français médiéval - ENS de Lyon / UMR 5317 IHRIM</editor>
      <funder>Laboratoire IHRIM</funder>
    </titleStmt>
    <editionStmt>
      <edition>transcripion électronique</edition>
      <respStmt xml:id="encoder2">
        <resp>validation finale</resp>
        <name xml:id="AL">Alexei Lavrentiev</name>
      </respStmt>
      <respStmt xml:id="digitizer">
        <resp>scannage et océrisation</resp>
        <name xml:id="FR">Fleur Rodde</name>
      </respStmt>
      <respStmt xml:id="proofreader1">
        <resp>première relecture</resp>
        <name xml:id="LHostrenko">Laura Hostrenko</name>
      </respStmt>
    </editionStmt>
    <extent>- Numéros de pages saisies : de 207 à 289 ;
            - Nombre de mots d'après la base des descripteurs : <num xml:id="nb_mots_given">20265</num> ;
            - Nombre de tokens (mots et ponctuations) d'après la base des descripteurs : <num xml:id="nb_tokens_given">24569</num>.
    </extent>
    <publicationStmt>
      <publisher><name>Projet BFM, ENS de Lyon / UMR 5317 IHRIM</name></publisher>
      <address>
        <addrLine>15, parvis René Descartes</addrLine>
        <addrLine>69342 Lyon BP7000 Cedex 07</addrLine>
        <addrLine>Tél : 04 37 37 63 10</addrLine>
        <addrLine>Mèl : bfm@ens-lyon.fr</addrLine>
        <addrLine>http://bfm.ens-lyon.fr</addrLine>
      </address>
      <idno type="bfm">http://catalog.bfm-corpus.org/aliscans2</idno>
      <idno type="doi">10.34847/nkl.6fe7kl29</idno>
      <availability status="free">
        <licence target="https://www.etalab.gouv.fr/licence-ouverte-open-licence">
          <ab type="availability_bfm" subtype="libre_1a">Les Conditions générales d'utilisation de la Base de Français Médiéval (http://txm.bfm-corpus.org/bfm/files/CGU.pdf), 
            et notamment son Article 5 « PROPRIETE INTELLECTUELLE », s'appliquent à tous les textes de la BFM.</ab>
          <ab type="how_to_cite">
            <label>Comment citer ce texte :</label>
            <bibl>Aliscans, édité par C. Regnier, Paris, 1990. 
              Publié en ligne par la Base de français médiéval, http://catalog.bfm-corpus.org/aliscans2.
              Dernière révision le 2022-08-02.</bibl>
            D'autres formules de citation de la BFM sont proposées sur la page web suivante :
            http://bfm.ens-lyon.fr/article.php3?id_article=281.</ab>
          <ab type="availability_file">
            <label>Conditions d'utilisation de ce fichier :</label>
              Ce fichier numérique est composé du corps de texte médiéval et des suppléments numériques : balisage XML-TEI, métadonnées (teiHeader), balisage du discours direct. Le texte et les suppléments numériques sont libres de droit et peuvent à ce titre être téléchargés et réutilisés librement.
            </ab>
            <ab type="availability_txmweb" subtype="illimité">
              <label>Conditions d'utilisation par le portail BFM :</label>
              Pas de limitation dans l'usage des fonctionnalités. Téléchargement autorisé.</ab>
        </licence>
      </availability>
    </publicationStmt>
    <sourceDesc>
      <biblFull>
        <titleStmt>
          <title>Aliscans. Tome II</title>
          <respStmt>
            <resp xml:id="editor">Éditeur scientifique</resp>
            <name type="person">C. Regnier</name>
          </respStmt>
        </titleStmt>
          <extent>83 page(s), soit 207-289
        </extent>
        <publicationStmt>
          <publisher>Champion</publisher>
          <pubPlace>Paris</pubPlace>
          <date>1990</date>
          <idno type="isbn">2-7453-0195-0</idno>
          <idno type="sigle_DEAF">AliscRé</idno>
          <idno type="cote_biblio">D4.136a : COR3-REG2</idno>
        </publicationStmt><seriesStmt><title>CFMA</title><idno type="collection">111</idno></seriesStmt>
      </biblFull>
    </sourceDesc>
  </fileDesc>
  <encodingDesc>
    <projectDesc>
      <p>Projet :<name type="project">BFM - Base de français médiéval</name>
        Resp. : <name type="person">Céline Guillot-Barbance</name>
        Équipe : Base de français médiéval
        Laboratoire : UMR 5317 IHRIM
        Institution : ENS de Lyon
        <address>
          <addrLine>15, parvis René Descartes</addrLine>
          <addrLine>69342 Lyon BP7000 Cedex 07</addrLine>
          <addrLine>Tél : 04 37 37 63 10</addrLine>
          <addrLine>Mèl : bfm@ens-lyon.fr</addrLine>
          <addrLine>http://bfm.ens-lyon.fr</addrLine>
        </address>
      </p>
    </projectDesc>
    <editorialDecl>
      <p>Voir le <ref target="http://bfm.ens-lyon.fr/IMG/pdf/Manuel_Encodage_TEI.pdf">Manuel d'encodage XML-TEI de la BFM</ref>
        et les <ref target="http://bfm.ens-lyon.fr/IMG/pdf/Consignes_BFM.pdf">Consignes aux relecteurs de la BFM</ref>.</p>
    </editorialDecl>
    <tagsDecl>
      <namespace name="http://www.tei-c.org/ns/1.0">
        <tagUsage gi="ab" occurs="94"/>
        <tagUsage gi="back" occurs="1"/>
        <tagUsage gi="body" occurs="1"/>
        <tagUsage gi="div" occurs="2"/>
        <tagUsage gi="lb" occurs="2855"/>
        <tagUsage gi="note" occurs="8"/>
        <tagUsage gi="num" occurs="146"/>
        <tagUsage gi="p" occurs="3"/>
        <tagUsage gi="pb" occurs="83"/>
        <tagUsage gi="q" occurs="244"/>
        <tagUsage gi="text" occurs="1"/>
      </namespace>
    </tagsDecl>
  </encodingDesc>
  <profileDesc>
    <creation>
      <name type="author">anonyme</name>
      <title>Aliscans</title>
      <date type="compo" when="1175-01-01" notBefore="1150-01-01" notAfter="1199-01-01" n="12">2e m. 12e s.</date>
      <date type="compo_periode">ancien</date>
      <date type="compo_sous_siecle" n="12_3">fin</date>
      <date type="ms" when="1262-01-01" notBefore="1250-01-01" notAfter="1274-12-31">3e q. 13e s.</date>
      <idno type="msIdentifier">BnF fr. 1449</idno>
      <region type="dialecte_auteur">picard</region>
    </creation>
    <langUsage>
      <language ident="fro" usage="100">Le texte est entièrement écrit en vers en ancien français.</language>
    </langUsage>
    <textDesc>
      <channel mode="w">print</channel>
      <constitution type="single"/>
      <derivation type="original"/>
      <domain type="littéraire"/>
    <factuality type="inapplicable"/>
      <interaction type="none"/>
      <preparedness type="prepared"/>
      <purpose type="narrative"/></textDesc>
    <textClass>
      <keywords scheme="http://authorities.bfm-corpus.org">
        <term type="domaine">littéraire</term>
        <term type="genre">épique</term>
        <term type="forme">vers</term>
        <term type="relation">original</term>
      </keywords>
    </textClass>
  </profileDesc>
  <revisionDesc>
    <change who="#FR" when="2005-12-31">scannage et océrisation</change>
    <change who="#AL" when="2009-02-06">Vérificaction de la description</change>
    <change who="#LHostrenko" when="2022-05-03">première relecture</change>
    <change who="#AL" when="2022-08-01">conversion en XML et balisage automatique</change>
    <change who="#AL" when="2022-08-01">balisage du discours direct</change>
    <change who="#AL" when="2022-08-02">validation finale</change>
    <change when="2022-08-02">Dernière modification du texte</change>
    <change when="2022-11-04">Création de cet entête</change>
  </revisionDesc>
</teiHeader><text><body>
<pb n="207"/>
<div>
    <ab type="gv" n="CIII">
        <lb n="5380"/>En Aleschans ot merveilleus hustin.
<lb n="5381"/>Es vos poignant Baudus le filz Aiquin ;
<lb n="5382"/>Ainz hom ne vit plus felon Barbarin ;
<lb n="5383"/>En sa compaigne sont <num>.X.M.</num> Sarrazin,
<lb n="5384"/>Hante ot fresnine a un fer poitevin,
<lb n="5385"/>L'enseigne porte le roi Alipatin.
<lb n="5386"/>Il lesse corre tot le sablon perrin ;
<lb n="5387"/>Guion d'Auvergne encontra el chemin,
<lb n="5388"/>Grant cop li done sor l'escu biauvoisin,
<lb n="5389"/>Desoz la boucle li peçoie a l'or fin ;
<lb n="5390"/>Tot li desront son hauberc doblentin,
<lb n="5391"/>Parmi le cors li mist l'espié fresnin ;
<lb n="5392"/>Tant com tint lance l'abati mort sovin.
<lb n="5393"/>L'espié trest fors o le panon sanguin ;
<lb n="5394"/>Un chevalier a mort de Biauvoisin ;
<lb n="5395"/>Milon ocist, qui tint Remorentin,
<lb n="5396"/>Ainz que Pespié feïst faille ne fin,
<lb n="5397"/>En ocist <num>.V.</num> li cuvers de put lin.
<lb n="5398"/>Quant Aÿmers a choisi le mastin,
<lb n="5399"/>Des esperons a brochié Florentin ;
<lb n="5400"/>Par ire fete tret le brant acerin.
<lb n="5401"/>Se or l'atant Baudus li filz Aiquin,
<lb n="5402"/>N'acointa onques issi felon voisin.</ab>
<ab type="gv" n="CIV">
<lb n="5403"/>Quant Aÿmers a choisi l'averssier,
<lb n="5404"/>Point Florentin de l'esperon d'or mier ;
<lb n="5405"/>Et Baudus torne son auferrant destrier.
<lb n="5406"/>L'uns ne volt l'autre de naient espargnier,
<lb n="5407"/>As brans forbiz se vont entracointier,
<lb n="5408"/>Toz leur escuz font freindre et depecier.
<pb n="208"/>
<lb n="5409"/>En Aïmer ot mout bon chevalier,
<lb n="5410"/>Del branc forbi se sot mout bien aidier.
<lb n="5411"/>Baudus feri parmi l'elme vergier ;
<lb n="5412"/>Pierres et flours en fist jus trebuchier ;
<lb n="5413"/>Ne fust la coife del blanc hauberc doblier,
<lb n="5414"/>Jamés Baudus n'eüst home mestier.
<lb n="5415"/>L'espee avale par l'escu de quartier,
<lb n="5416"/>La guiche trenche, qui fu de poile chier,
<lb n="5417"/>A tot le braz li fist jus trebuchier.
<lb n="5418"/>Quant li paiens se voit si domagier
<lb n="5419"/>Que de son braz ne se pot mais aidier,
<lb n="5420"/>A tot le poig le voit desor l’erbier,
<lb n="5421"/>En fuie torne, n'ot en lui qu'aïrier ;
<lb n="5422"/>En la grant presse des Turs se vet plungier.
<lb n="5423"/>Ainc Aïmers ne fina de chacier
<lb n="5424"/>Jusqu'il l'ateint devant le tref Gohier.
<lb n="5425"/>Le chief li trenche o tot l'elme vergier.
<lb n="5426"/>Del bon cheval n'ot soing de manïer,
<lb n="5427"/>Quar paiens voit entor lui a millier.
<lb n="5428"/>Dex pent del conte, qui tot a a baillier !
<lb n="5429"/>Quar je ne voi com il puit repairier.</ab>
<ab type="gv" n="CV">
<lb n="5430"/>Quant Aïmers ot le paien ocis,
<lb n="5431"/>L'espee trete est arriere guenchis.
<lb n="5432"/>Mes enclos est de <num>.X.M.</num> Arrabis,
<lb n="5433"/>Qui desoz lui ont Florentin ocis.
<lb n="5434"/>Quant Aïmers se sent a terre mis,
<lb n="5435"/>Isnelement est en piez resaillis ;
<lb n="5436"/>L'escu enbrace com chevaliers eslis,
<lb n="5437"/>Au brant d'acier lor detranche les vis
<lb n="5438"/>Et les corailles et les bras et les pis.
<lb n="5439"/>Bien se deffent Aÿmers li chaitis,
<lb n="5440"/>Mes je ne voi comment il soit garis
<lb n="5441"/>Se Dex n'en pense, qui en la croiz fu mis.
<lb n="5442"/>Ne fust <q>« Nerbone »</q>, qu'il cria a haut cris,
<lb n="5443"/>Mors fust li quens, ja n'en eschapast vis.
<pb n="209"/>
<lb n="5444"/>Aymeris l'ot, ses peres, li gentis ;
<lb n="5445"/><q>« Nerbone »</q> escrie, de ses filz fu oïs.
<lb n="5446"/>Ez vos les <num>.IIII.</num> toz poignant ademis.
<lb n="5447"/>Ce fut Hernaut et Bernart li floris,
<lb n="5448"/>Guibert li rois, Bueves de Commarchis.
<lb n="5449"/>Mien escïentre ja fust Aïmers pris,
<lb n="5450"/>Quant il li vindrent, sachiez les branz forbis.
<lb n="5451"/>Sus Aïmer fu granz li fereïz,
<lb n="5452"/>Et des espees ruiste li chapleïs.
<lb n="5453"/>Or fu li quens ensemble o ses <num>.V.</num> filz ;
<lb n="5454"/>Des Sarrazins ont fet si grant lapis
<lb n="5455"/>Com fet li leus fameillox des berbis ;
<lb n="5456"/>Mes trop i ot des cuverz maleïs :
<lb n="5457"/>Contre un des noz en i ot <num>.XXXVI.</num>
<lb n="5458"/>A grant meschief i estoit Aymeris.
<lb n="5459"/>Ez vos Guillelme au cor nes le marchis
<lb n="5460"/>Sus Folatille, qui tant iert de grant pris.
<lb n="5461"/>En la grant presse a ses freres choisis
<lb n="5462"/>Et Aymeri, qui mout iert ja laidis.
<lb n="5463"/>Li quens Guillelmes fu chevalier eslis
<lb n="5464"/>Et vertueus, corajous et hardis ;
<lb n="5465"/>De son lignage a sor trestoz le pris.
<lb n="5466"/>Cui il ateint bien est de la mort fis.
<lb n="5467"/>Au branc d'acier a si Turs departis
<lb n="5468"/>Toz li plus cointes est arreres guenchis ;
<lb n="5469"/>Au branc les meine ferant toz desconfis,
<lb n="5470"/>Disi qu'au tref Gohier a l'empatris.
<lb n="5471"/>Varrain trova le destrier ademis ;
<lb n="5472"/>Li quens Guillelmes l'a par la resne pris.
<lb n="5473"/>Ainc ne li fu de paiens contredis ;
<lb n="5474"/>Celui le rent, qui mout fu ses amis,
<lb n="5475"/>Et Aÿmers est es arçons sailliz.
<lb n="5476"/>Cil de Palerne ont lor espiez brandis,
<lb n="5477"/>Rois Synagons et Donclaudas et Guis ;
<lb n="5478"/><num>.X.M.</num> furent as verz elmes brunis.
<lb n="5479"/>Devers l'Archant ez les vos acuilliz !
<lb n="5480"/>La commença mout grant le fereïs.
<lb n="5481"/>Tant bons escuz i veïssiez croissiz,
<lb n="5482"/>Et tant aubers derouz et dessarciz !
<pb n="210"/>
<lb n="5483"/>Dist Renoart : <q>« Or sui je malbailliz ;
<lb n="5484"/>Trop ai soffert, je crain estre honiz ;
<lb n="5485"/>Mien esciant ja est l'estor faillis.
<lb n="5486"/>Sainte Marie, mere Deu genitris,
<lb n="5487"/>Tenez l'estor, qu'il ne soit departis
<lb n="5488"/>Ainz que je aie Sarrazins asentis
<lb n="5489"/>A mon tinel, que je aim tant et pris.
<lb n="5490"/>Se je n'oci ces paiens <num>.X.</num> et dis,
<lb n="5491"/>Bien doit mes fuz et moi estre honis.
<lb n="5492"/><q>“ Monjoie ! ”</q> escrie, or me sui trop tapis.
<lb n="5493"/>Se or ne vange Vivïen le hardis,
<lb n="5494"/>Se m'aïst Dex, je enrageré vis. »</q>
<lb n="5495"/>Le tinel lieve, qui fu grant et feitis,
<lb n="5496"/>Et des mauvés chascun s'est aatis ;
<lb n="5497"/>Renoart a ses homes devancis.
<lb n="5498"/>Huimés se gardent la gent a l'Antecris !
<lb n="5499"/>Quar se chascun estoit de fer marsis
<lb n="5500"/>Et Renoart les avoit acuillis,
<lb n="5501"/>Ses convient il choier des Arrabis.</ab>
<ab type="gv" n="CVI">
<lb n="5502"/>En Aleschans fu mout grant la bataille.
<lb n="5503"/>Rois Sinagons forment les noz travaille ;
<lb n="5504"/>Treite a l'espee, qui cler luit et bien taille.
<lb n="5505"/>Cui il consuit ne puet garantir maille ;
<lb n="5506"/>Tot le porfent deci qu'en la coraille.
<lb n="5507"/>Renoart voit la chose s'anoaille ;
<lb n="5508"/>Or ne se prise vaillant une maaille
<lb n="5509"/>S'a son tinel la presse n'eparpaille ;
<lb n="5510"/>Mes mout se crient que li estor ne faille.</ab>
<ab type="gv" n="CVII">
<lb n="5511"/>Li estorz fu et forz et adurez ;
<lb n="5512"/>En <num>.CC.</num> leus oïssiez cors corner.
<lb n="5513"/>Renoart a les mauvés apelez :
<pb n="211"/>
<lb n="5514"/><q>« Barons, dist il, a moi en entendez !
<lb n="5515"/>Il n'i a cil ne soit a moi remés.
<lb n="5516"/>Or sachiez bien, et si vos i gardez,
<lb n="5517"/>Par cel seignor qui en croiz fu penez,
<lb n="5518"/>Li premerains qui ert fuiant trovez,
<lb n="5519"/>A cest tinel que vos ici veez,
<lb n="5520"/>Li briseré les braz et les costez.
<lb n="5521"/>— Sire, font il, ja mar en parlerez,
<lb n="5522"/>Que nos irons quel part que vos voudrez
<lb n="5523"/>Et si ferrons des espiez noelez.
<lb n="5524"/>Tant en ferrons ja n'en iert uns blasmez. »</q>
<lb n="5525"/>Dist Renoart : <q>« Que bons vassax ferez. »</q>
<lb n="5526"/>Atant s'en torne, s'a paiens escrïez ;
<lb n="5527"/>O les mauvés est as Turs assemblez.
<lb n="5528"/>Le tinel lieve, qui fu grant et quarrez.
<lb n="5529"/>A <num>.IIII.</num> cox en a <num>.XX.</num> affrontez,
<lb n="5529a"/>Et a <num>.IIII.</num> autres autant escervelez,
<lb n="5530"/>Si les abat com la fauz fet les prez.
<lb n="5531"/>Paiens nel voit ne soit espoentez,
<lb n="5532"/>Et li mauvés chascun s'est bien provez :
<lb n="5533"/>As bons espiez en ont <num>.M.</num> mort gitez,
<lb n="5534"/>Et Renoart les a devant guiez.
<lb n="5535"/>Si com il vet, a paiens craventez ;
<lb n="5536"/>Des abatuz est li champ arestez.
<lb n="5537"/>Dist Renoart : <q>« Barons, or i ferez !
<lb n="5538"/>Par saint Denis, mar les espargnerez.
<lb n="5539"/>Hui ert vengiez Vivïens l'alosez.
<lb n="5540"/>Mar i entra li forz rois Desramez :
<lb n="5541"/>Se je l'ateing, toz est a mort tornez. »</q>
<lb n="5542"/>Quant paien l'oient. s'ont les chevaus hurtez ;
<lb n="5543"/>Ne l'atendissent por l'or de Balesguez,
<lb n="5544"/>Li plus hardiz est en fuie tornez.
<lb n="5545"/>Au roi de Cordres en est uns mes alez ;
<lb n="5546"/>A haute voiz s'est mout haut escrïez :
<lb n="5547"/><q>« Desramez, sire, mal estes engigniez.
<lb n="5548"/>Un vassal a Guillelmes amenez,
<lb n="5549"/>Ainc si fort home ne vit nus qui soit nez.
<lb n="5550"/>Renoart est au tinel apelez ;
<lb n="5551"/>Un tel fust porte, ja mar le mescrerez,
<pb n="212"/>
<lb n="5552"/>Toz en seroit uns chevaus encombrez.
<lb n="5553"/> <num>.XX.M.</num> paiens nos a desbaretez
<lb n="5554"/>A son tinel, qui devant est ferrez ;
<lb n="5555"/>Au cop ocist <num>.X.</num> Sarrazins armez.
<lb n="5556"/>Par Mahomet, sirë, or vos gardez !
<lb n="5557"/>Fuiez vos en, que vos ne l'encontrez. »</q>
<lb n="5558"/>Et dist Baudins : <q>« Tes, cuvert deffaez !
<lb n="5559"/>Par Mahomet, a cui je suis voez,
<lb n="5560"/>Se ge le tieng et Guillelme au cor nez,
<lb n="5561"/>Ou mort ou pris les rendrai Desramez ;
<lb n="5562"/>Puis si en face totes ses volentez.
<lb n="5563"/>Se tiex <num>.XIIII.</num> i avoit assemblez,
<lb n="5564"/>Je n'en dorroie <num>.II.</num> deniers moneez.
<lb n="5565"/>Puis que tendrai mon maill, qui est ferrez,
<lb n="5566"/>A un sol cop les avroie tüez. »</q>
<lb n="5567"/>Or puet Baudins dire ses volentez,
<lb n="5568"/>Mes, ainz que soit li soleus esconsez,
<lb n="5569"/>S'iert Renoart envers lui esprovez.
<lb n="5570"/>Bataille en iert, jamés meillor n'orrez.
<lb n="5571"/>Renoart est de la presse sevrez,
<lb n="5572"/>Desconfiz ot Sarrazins et Esclez.
<lb n="5573"/>Ainz ne fina tresqu'il vint a lor nez.
<lb n="5574"/>La fu l'estor et fort et adurez,
<lb n="5575"/>Mes Renoart ne s'est mie oublïez :
<lb n="5576"/>Leur nes peçoie et leur maz a quassez,
<lb n="5577"/>Et les chalans a rouz et effondrez.
<lb n="5578"/>En la mer fu apuiez ses tinez ;
<lb n="5579"/>Prist son escueil, si s'est esvertüez,
<lb n="5580"/><num>.XXV.</num> piez est saillik mesurez
<lb n="5581"/>En un chalant, dont li borz est quassez ;
<lb n="5582"/>Iluec estoit Bertran enprisonez,
<lb n="5583"/>Et Guïelins et Guichart l'alosez,
<lb n="5584"/>Gaudins li bruns et Hunaut l'adurez,
<lb n="5585"/>Gautier de Termes, Girart li biax armez.
<lb n="5586"/>En cel chalant est Renoart entrez.
<lb n="5587"/><num>.L.</num> Turs a la dedenz trovez ;
<lb n="5588"/>A son tinel les a si confessez
<lb n="5589"/>Li plus halegres est si mal atornez
<lb n="5590"/>Tot a le cors et les membres froez.
<pb n="213"/>
<lb n="5591"/>Sor un cloier est Renoart montez,
<lb n="5592"/>Bertran i trove, qui est enchaenez
<lb n="5593"/>Et d'unes buies par les piez enserrez ;
<lb n="5594"/>Estroitement avoit les poinz noez,
<lb n="5595"/>Et si avoit andeus les elz bandez.
<lb n="5596"/>Devant lui vint Renoart entesez ;
<lb n="5597"/>Ja l’eüst mort, mes il s'est porpensez
<lb n="5598"/>Que ja prisons n'iert par lui adesez.
<lb n="5599"/>Devant Bertran s'est li ber arestez ;
<lb n="5600"/>Il li demande : <q>« Amis, dont estes nez ? »</q>
<lb n="5601"/>Bertran respont, qui tot est effreez :
<lb n="5602"/><q>« Sire, de France, niés Guillelme au cor nez.
<lb n="5603"/>Paien m'ont pris, <num>.IIII.</num> mois a passez.
<lb n="5603a"/>A grant merveille sui estreint et serrez ;
<lb n="5604"/>Tant ai grant feim que tot sui affamez.
<lb n="5605"/>Or en doi estre en Arrabe menez ;
<lb n="5606"/>Iluec serai en la chartre jetez.
<lb n="5607"/>Jamés ne cuit estre desprisonez,
<lb n="5608"/>N'en istrai mes nul jor de mes aez.
<lb n="5609"/>N'avrai secors par home qui soit nez,
<lb n="5610"/>Puis i morrai a duel et a viltez.
<lb n="5611"/>Dex pant de l'ame, quar li cors est finez !
<lb n="5612"/>Gentis hom, sire, quar en aiez pitez ! »</q>
<lb n="5613"/>Dist Renoart : <q>« Ja serez delivrez,
<lb n="5614"/>Tot por Guillelme, dont tu t'iés avoez.
<lb n="5615"/>Quant le verras, si en soit mercïez. »</q></ab>
<ab type="gv" n="CVIII">
<lb n="5616"/>Quand Renoart oï parler Bertrant
<lb n="5617"/>Qu'il estoit niés Guillelme le vaillant,
<lb n="5618"/>Isnelement en est alez avant.
<lb n="5619"/>Fors de son col li oste le charchant,
<lb n="5620"/>Et les granz buies des piez vet derompant
<lb n="5621"/>Et ses <num>.II.</num> mains derriers vet desliant
<lb n="5622"/>Et ses biax elz li vet tost desbandant.
<lb n="5623"/>Li palazins est sailliz en estant.
<lb n="5624"/>Devant lui vit armes a son talant,
<pb n="214"/>
<lb n="5625"/>Isnelement vesti un jazerant
<lb n="5626"/>Qu'a une estache vit devant lui pendant.
<lb n="5627"/>Dist Renoart : <q>« Bien est aparissant
<lb n="5628"/>Qu'estes estrez del lignage vaillant.
<lb n="5629"/>— Sire, fet il, Deu et vos merci rant.
<lb n="5630"/>De ma grant joie ne puist nus dire tant.
<lb n="5631"/>Vostre merci, fet m'avez honor grant.
<lb n="5632"/>Se ore estoient delivré li enfant,
<lb n="5633"/>Qui lez cel mast sont en prison dolant,
<lb n="5634"/>Ne vos leroie jamés en mon vivant,
<lb n="5635"/>Ançois feroie toz jorz vostre commant. »</q>
<lb n="5636"/>Renoart l'ot, s'i corut maintenant.
<lb n="5637"/>Les enfanz trove mout tendrement plorant ;
<lb n="5638"/>Li uns a Pautre se vet mout dementant.
<lb n="5639"/>La les gardoient <num>.L.</num> Nubiant,
<lb n="5640"/>Mout sont felon, de la loi mescreant ;
<lb n="5641"/>De granz corgiees les vont sovent batant,
<lb n="5642"/>Que de la char leur vet le sanc colant.
<lb n="5642a"/>Ainz Renoart nes ala araisnant,
<lb n="5643"/>Les paiens a tüez de maintenant,
<lb n="5644"/>Et en la mer jeta le remenant.
<lb n="5645"/>Dist Renoart : <q>« Or de l'aler najant !
<lb n="5646"/>S'i fussent ore tuit li oir Tervagant ! »</q>
<lb n="5647"/>Les enfanz vet trestoz <num>.VI.</num> delivrant,
<lb n="5648"/>Trestoz ensemble les gita del chalant.
<lb n="5649"/>Desor la rive trova de paiens tant
<lb n="5650"/>Covert en sont li val et li pendant,
<lb n="5651"/>Et la marine et trestoz li Archant.
<lb n="5652"/>Sore li corent Sarrazin et Persant,
<lb n="5653"/>Et Renoart en vet tant ociant
<lb n="5654"/>A son tinel, qui la mace ot pesant,
<lb n="5655"/>Que nel puet dire juglerres qui en chant.
<lb n="5656"/>Des Arrabis i avoit tant jesant
<lb n="5657"/>Que parmi els ne pot aler avant.
<lb n="5658"/>Dist Renoart : <q>« Armez vos, bel enfant ;
<lb n="5658a"/>Ves ci des armes, prendés a vo talent,
<lb n="5659"/>Si aiderez Guillelme le vaillant.
<lb n="5660"/>Mestier en a, tuit en soiez creant. »</q>
<lb n="5661"/>Girart s'arma et tuit li autre errant.
<pb n="215"/>
<lb n="5662"/>Dist Bertran : <q>« Sire, s'or avoie auferrant !
<lb n="5663"/>D'aidier mon oncle ai le cuer desirrant. »</q>
<lb n="5664"/>Dist Renoart : <q>« Or vos alez sofrant ;
<lb n="5665"/>Mien esciantre, ja'n avrez un corant,
<lb n="5666"/>Et tuit cist autre seront puis chevauchant. »</q>
<lb n="5667"/>Par devant lui vint uns paiens corant ;
<lb n="5668"/>Bien fu armez d'un auberc jazerant,
<lb n="5669"/>En son chief ot un vert elme luisant,
<lb n="5670"/>Et a son col un escu d'olifant ;
<lb n="5671"/>En sa main porte un roide espié tranchant.
<lb n="5672"/>Il lesse corre, vet ferir Elinant ;
<lb n="5673"/>Totes ses armes ne li valent naient,
<lb n="5674"/>Mort l'abati del destrier auferrant.
<lb n="5675"/>Renoart hauce le grant tinel pesant,
<lb n="5676"/>Parmi son elme le fiert en trespassant,
<lb n="5677"/>Ainc de nule arme ne pot avoir garant ;
<lb n="5678"/>Jusqu'an la sele le vet tot esmiant,
<lb n="5679"/>Tote l'eschine del cheval derompant.
<lb n="5680"/>Enz en un mont vet tot acraventant.
<lb n="5681"/>A l'autre cop a ocis Malquidant
<lb n="5682"/>Et Samüel, Banurs et Samiant ;
<lb n="5682a"/>Onc li cheval n'orent de mort gairant.
<lb n="5683"/><q>« Voir, dist Bertran, s'einsi alez ferant,
<lb n="5684"/>N'avrai cheval par vos en mon vivant. »</q>
<lb n="5685"/>Dist Renoart : <q>« Trop vos alez hastant ;
<lb n="5686"/>Je n'en puis mes, par foi, sire Bertrant.
<lb n="5687"/>Cist tinel poise, si sont li cop mout grant.
<lb n="5688"/>Ja en avrez, or vos alez soffrant.
<lb n="5689"/>Vez en ci un, qui vient sor cel bauçant.
<lb n="5690"/>Mout par cort tost ; vez com il vient bruiant. »</q>
<lb n="5691"/>Atant ez vos le Turc esperonant,
<lb n="5692"/>Milon ocist a son espié tranchant.
<lb n="5693"/>Dist Renoart : <q>« Trop iés alez avant.
<lb n="5694"/>Mort m'as mon home, dont ai le cuer dolant. »</q>
<lb n="5695"/>Le tinel lieve par mout grant maltalant.
<lb n="5696"/>Ainz le paien ne fu si tost tornant
<lb n="5697"/>Que del tinel nel ferist par devant ;
<lb n="5698"/>Onc de nule arme ne pot avoir garant,
<lb n="5699"/>Ausi com foudre vet le tinel bruiant,
<pb n="216"/>
<lb n="5700"/>Deci qu'an terre vet li cops descendant ;
<lb n="5701"/>Enz en un mont vet tot acraventant.
<lb n="5702"/><q>« Dex, dist Bertran, trop me voiz deleant ;
<lb n="5703"/>N'avrai cheval por quoi vois atendant ;
<lb n="5704"/>Car a ces cops n'avra ja nus garant. »</q>
<lb n="5705"/>Dist Renoart : <q>« Mout me vet anuiant
<lb n="5706"/>Que plus ne vont mi cop adominant.
<lb n="5707"/>Sire Bertran, ne t'en va merveillant !
<lb n="5708"/>Grant est li fust, si poise par devant.
<lb n="5709"/>Quant ai mon cop entesé en hauçant,
<lb n="5710"/>De grant vertu vient aval descendant ;
<lb n="5711"/>Je ne le puis tenir ne tant ne quant. »</q>
<lb n="5712"/>Dist Bertran : <q>« Sire, si ferez en boutant !
<lb n="5713"/>Issint irez vos cox mielz asantant. »</q>
<lb n="5714"/>Dist Renoart : <q>« Or vois je aprenant ;
<lb n="5715"/>Des ore iré mes cops plus adouçant. »</q></ab>
<ab type="gv" n="CIX">
<lb n="5716"/>Dist Bertran : <q>« Sire, quant nos as delivré,
<lb n="5717"/>Aïde nos tant que soions monté ;
<lb n="5718"/>Li quens Guillelmes vos en savra bon gré. »</q>
<lb n="5719"/>Dist Renoart : <q>« Volentiers, en non Dé.
<lb n="5720"/>Ja'n avrez un a vostre volanté,
<lb n="5721"/>Et tuit cil autre, ja n'en iert trestorné. »</q>
<lb n="5722"/>Par mautalant a le tinel levé,
<lb n="5723"/>Parmi son elme a un roi assené ;
<lb n="5724"/>Nom ot Morindes, mout fu de grant fierté,
<lb n="5725"/>A grant merveille ot bien son cors armé.
<lb n="5726"/>Et Renoart l'a si del fust frapé
<lb n="5727"/>Parmi son elme, qu'il ot a or gemmé,
<lb n="5728"/>Toutes ses armes li ont petit duré.
<lb n="5729"/>Jusqu'en la sele l'a tot esquartelé
<pb n="217"/>
<lb n="5730"/>Et le cheval a par mi tronçoné.
<lb n="5731"/>Si bruit li cops com foudre encontre oré ;
<lb n="5732"/>Enz en un mont a tot acraventé.
<lb n="5733"/>Au retorner a un Turc encontré,
<lb n="5734"/>De <num>.XXX.</num> maux ne fust il mielz tüé,
<lb n="5735"/>Et le cheval par desoz assommé.
<lb n="5736"/><q>« Voir, dist Bertran, einsi fierent maufé.
<lb n="5737"/>Renoart sire, je t'avoie rové
<lb n="5738"/>Que del tinel fussent paien bouté. »</q>
<lb n="5739"/>Dist Renoart : <q>« Je l'avoie oublïé ;
<lb n="5740"/>Or ferré si com m'avez commandé. »</q>
<lb n="5741"/>Atant ez vos apoignant l'amusté,
<lb n="5742"/>Un roi paien de mout grant cruauté,
<lb n="5743"/>De doubles armes vestu et adoubé ;
<lb n="5744"/>Tint un espié, tranchant et afilé.
<lb n="5745"/>Il lesse corre le destrier abrivé,
<lb n="5746"/>Devant Bertran a un Francois tüé
<lb n="5746a"/>Ki couars ert en l'estor apelé.
<lb n="5747"/>Dist Renoart : <q>« Or avez mal erré.
<lb n="5748"/>Mort as mon home, mout m'en as fet iré. »</q>
<lb n="5749"/>Par mautalant a son tinel levé ;
<lb n="5750"/>Ainz que li rois ait son frein retiré,
<lb n="5751"/>L'a Renoart si del tinel frapé
<lb n="5752"/>Parmi son elme mout l'a bien assené,
<lb n="5753"/>Toutes ses armes li ont petit duré.
<lb n="5754"/>Jusqu'en la sele l'a tot esquartelé
<lb n="5755"/>Et le cheval a par mi tronçoné ;
<lb n="5756"/>Enz en un mont a toz morz reversé.
<lb n="5757"/><q>« Voir, dist Bertran, or sai de verité,
<lb n="5758"/>Renoart sire, cuilliz nos as en hé,
<lb n="5759"/>Par toi nen iermes garenti ne tensé. »</q>
<lb n="5760"/>Dist Renoart : <q>« Je nel faz pas de gré.
<lb n="5761"/>Sire Bertran, or le m'as amambré ;
<lb n="5762"/>Le boutement n'ai pas acostumé.
<lb n="5763"/>Qui ce oublie qu'il n'a fet ne usé
<lb n="5764"/>Par droit esgart doit estre pardoné.
<lb n="5765"/>Or bouteré puis qu'il vos vient a gré. »</q>
<lb n="5766"/>Son tinel prist, estreint l'a et branlé.
<lb n="5767"/>Desoz s'essele a le grelle posé,
<lb n="5768"/>Et dedevant le plus gros chief torné.
<lb n="5769"/>Atant ez vos l’amiré Estelé,
<lb n="5770"/>N'ot si felon deci qu'en Duresté,
<lb n="5771"/>Un chevalier nos a mort reverssé ;
<lb n="5772"/>Cil estoit hom Renoart l'aduré.
<pb n="218"/>
<lb n="5773"/>Ainz qu'il eüst son auferrant torné,
<lb n="5774"/>L'a Renoart si del tinel bouté,
<lb n="5774a"/>L'escu li a brisié et effondré,
<lb n="5775"/>Et son hauberc rompu et despané.
<lb n="5776"/>Ront li les costes, le cuer li a crevé,
<lb n="5777"/>Del bon cheval l'a mort acraventé.
<lb n="5778"/>Au frein le prist, Bertran l'a presenté.
<lb n="5779"/>Dist Renoart : <q>« Vient vos point cist a gré ?
<lb n="5780"/>— Oïl voir, sire, mielz vaut d'une cité. »</q>
<lb n="5781"/>Bertran monta, qui mout l'a desirré ;
<lb n="5782"/>Puis prist l'escu au Sarrazin bouclé
<lb n="5783"/>Et son espié, qui le fer ot quarré.
<lb n="5784"/>A un paien a maintenant josté ;
<lb n="5785"/>L'escu li perce, le hauberc a faussé,
<lb n="5786"/>Mort le trebuche, s'a le cheval combré,
<lb n="5787"/>A son cosin Girart l'a amené.
<lb n="5788"/>Et cil i monte par l'estrier noelé ;
<lb n="5789"/>Tost ot escu et espié recovré.
<lb n="5790"/>Et Renoart a tant paiens hasté
<lb n="5791"/>Qu'a un bout a <num>.III.</num> chevaus conquesté.
<lb n="5792"/>Trois des enfanz i sont mout tost monté ;
<lb n="5793"/>Encore sont li dui a pié remés.
<lb n="5794"/>Mes Renoart n'en a nul oublïé :
<lb n="5795"/>Un paien boute si qu'il l'a effondré,
<lb n="5796"/>A l'autre bout en a <num>.II.</num> aterré,
<lb n="5797"/>Les chevax prist, qui furent pomelé.
<lb n="5798"/>Or en avront li enfant a plenté.
<lb n="5799"/>Cels les bailla, qu'il ot desprisoné,
<lb n="5800"/>Et cil monterent, bauz et asseüré.
<lb n="5801"/>Or sont toz <num>.VII.</num> li cosin ajosté ;
<lb n="5802"/>Mout forment ont Renoart mercïé ;
<lb n="5803"/>Quar par lui sont de prison eschapé.
<lb n="5804"/>Or savront ja Sarrazin et Esclé
<lb n="5805"/>S'il a en els ne force ne bonté :
<lb n="5805a"/>Lors laissent courre, sont paien escrïé ;
<lb n="5806"/>Plus d'une archiee ont paien reculé.
</ab>
<pb n="219"/>
<ab type="gv" n="CX">
<lb n="5807"/>En Aleschans ou mout grant chaploison.
<lb n="5808"/>Paien glatissent et ullent com gaignon ;
<lb n="5809"/>Et Renoart s'escria a haut ton
<lb n="5810"/>As <num>.VII.</num> cosins, qu'ot mis hors de prison :
<lb n="5811"/><q>« Or del bien fere, jentil filz de baron !
<lb n="5812"/>Querez Guillelme et Bernart et Buevon ;
<lb n="5813"/>Se il m'avoient pres d'els a compaignon,
<lb n="5814"/>Mar douteroient paien ne Esclavon. »</q>
<lb n="5815"/>A ce mot lieve le tinel contremont ;
<lb n="5816"/>En la grant presse vet ferir a bandon ;
<lb n="5817"/>Des Sarrazins fist tel ocisïon,
<lb n="5818"/>Si les detranche et abat el sablon
<lb n="5819"/>Com charpentier fet menu bochillon.
<lb n="5820"/>A chascun cop en fet vuidier arçon,
<lb n="5821"/>Ocis a <num>.V.</num> de la geste Noiron.
<lb n="5822"/>Tant en acore n'est se merveille non ;
<lb n="5823"/>Paien le fuient com l'aloë faucon.
<lb n="5824"/>A voiz s'escrïent : <q>« Aidiez, sire Mahon. »</q>
<lb n="5825"/>Dist Renoart : <q>« Si fet cop sont mout bon,
<lb n="5826"/>Que li bouters n'i avroit ja foison ;
<lb n="5827"/>S'en ocioie au coup c'un Turc felon,
<lb n="5828"/>Ne priseroie mon tinel un bouton,
<lb n="5829"/>Mes <num>.VI.</num> ou <num>.VII.</num> a tant est la reson. »</q>
<lb n="5830"/>Ot le Bertran, si a dit à Guion :
<lb n="5831"/><q>« Avez oï Renoart le baron ?
<lb n="5832"/>Dex le garisse que nos ne le perdon.
<lb n="5833"/>Querons Guillelme et si le secoron ;
<lb n="5834"/>Se il i muert, mout grant perte i avron. »</q>
<lb n="5835"/>Atant s'en tornent brochant a esperon.
<lb n="5836"/>Cui il ateignent n'a de mort garison,
<lb n="5837"/>Le chief li tranchent par desoz le menton.
<lb n="5838"/>Sovant escrïent Monjoie la Charlon,
<lb n="5839"/>Devant leur branz n'en a nus garison.
<lb n="5840"/>Grant fu l'estor et le chaple felon,
<lb n="5841"/>Sonent cil grelle, mout en sont grant li ton ;
<lb n="5842"/>Turs et Persant glatissent com gaignon ;
<lb n="5843"/>Tel noise meinent et font fort huaison,
<pb n="220"/>
<lb n="5844"/>Toz li Archanz en tentist environ ;
<lb n="5845"/>De <num>.II.</num> forz leues oïr les poïst on.</ab>
<ab type="gv" n="CXI">
<lb n="5846"/>Biaus fu li jorz et li solauz luit cler,
<lb n="5847"/>Et la bataille fist mout a redouter.
<lb n="5848"/>En <num>.CC.</num> leus i oïssiez chapler,
<lb n="5849"/>Mout hautement enseignes escrïer,
<lb n="5850"/>Paiene gent et glatir et uller,
<lb n="5851"/>Et sor François guenchir et trestorner !
<lb n="5852"/>Et cil vers els nes daignent eschiver.
<lb n="5853"/>La veïssiez mout ruistes cox doner,
<lb n="5854"/>As branz d'acier et ferir et chapler,
<lb n="5855"/>Testes et braz et poinz et piez coper
<lb n="5856"/>Et ces cerveles de ces testes voler
<lb n="5857"/>Et ces entrailles, ces boiax traïner.
<lb n="5858"/>Qui la cheï ainc ne pot relever,
<lb n="5859"/>Por ce qu'il fust Sarrazin ne Escler.
<lb n="5860"/>Li quens Bertran leit le cheval aler,
<lb n="5861"/>Tant com il puet desoz lui randoner ;
<lb n="5862"/>Brandist l'espié o le fer d'outremer
<lb n="5863"/>Et veit ferir Aiquin a l'encontrer.
<lb n="5864"/>Parmi le cors fist fer et fust passer,
<lb n="5865"/>Mort le trebuche, onc ne li lut parler.
<lb n="5866"/>Li <num>.VII.</num> cosin resont alé joster,
<lb n="5867"/><num>.VII.</num> rois paiens font mort acraventer.
<lb n="5868"/>Bien se contindrent en guise de sangler,
<lb n="5869"/>Devant lor cops ne puet arme durer.
<lb n="5870"/>Tote la presse font partir et sevrer.
<lb n="5871"/>Tant vont Guillelme querant li bacheler
<lb n="5872"/>Qu'il le troverent amont devers la mer.
<lb n="5873"/>Bien le connurent as ruistes cox doner
<lb n="5874"/>Et au grant cors et au fier regarder.
<lb n="5875"/><q>« Dex, dist Bertran, or voi mon desirrer !
<lb n="5876"/>Oncle Guillelmes, ci vos vient revider
<lb n="5877"/>Qui onc ne pot de vos servir lasser :
<lb n="5878"/>Ce est Bertran qui or se velt pener
<pb n="221"/>
<lb n="5879"/>Por vostre amor et Sarrazins tüer.
<lb n="5880"/>Toz nos a feit, sire, desprisoner
<lb n="5881"/>Cil au tinel, qui tant fet a loër.
<lb n="5882"/>Je l'oï, sire, Renoart apeler,
<lb n="5883"/>Ainz de sa force ne fu turc ne Escler ;
<lb n="5884"/>Turs ne Perssant ne l'osent abiter. »</q>
<lb n="5885"/>Et dist Guillelmes : <q>« Jhesus le puist sauver !
<lb n="5886"/>Biax niés Bertran, n'est or leus de parler.
<lb n="5887"/>Je ne vos puis besier ne acoler,
<lb n="5888"/>Car n'avons mie loisir de reposer.
<lb n="5889"/>Vez des paiens toz ces tertres raser,
<lb n="5890"/>Li vif deable les ont fet asembler.
<lb n="5891"/>Se Dex n'en pense, ja n'i porrons durer. »</q>
<lb n="5892"/>A icest mot vont ensamble chapler ;
<lb n="5892a"/>Mestier lor est, n'ont soin de demorer,
<lb n="5893"/>Car Sarrazin ne finent d'aüner.
<lb n="5894"/>Desramez fet <num>.XXX.</num> grelles soner,
<lb n="5895"/>Et <num>.V.</num>C. trompes, <num>.M.</num> tabors taborer.
<lb n="5896"/>Toz font l'Archant et Aleschans trambler.
<lb n="5897"/>Puis que de terre volt Dex Adam former,
<lb n="5898"/>Ne vit on champ tant feïst a douter.
<lb n="5899"/>Se cil n'en pense qui se lessa pener
<lb n="5900"/>En seinte croiz por le peuple sauver,
<lb n="5901"/>Mar virent Franc onc cest jor ajorner.
<lb n="5902"/>Mien escïentre, n'en poïssent torner
<lb n="5903"/>Que par la mort nes convenist passer,
<lb n="5904"/>Se Dex ne fust et Renoart le ber.</ab>
<ab type="gv" n="CXII">
<lb n="5905"/>Grant fu la noise de la paiene gent.
<lb n="5906"/>Le quens Guillelmes i fiert hardïement
<lb n="5907"/>Et Aymeris et ses filz ensement.
<lb n="5908"/>Paiens requierent et menu et sovent,
<lb n="5909"/>Les branz d'acier lor tienent en presant ;
<lb n="5910"/>D'eus detranchier furent teint et sanglant.
<lb n="5911"/>Mes Sarrazin vienent espessement ;
<lb n="5912"/>Onques ne vit nus hom si tres grant gent.
<pb n="222"/>
<lb n="5913"/>Ez vos un roi, Margot de Bocidant,
<lb n="5914"/>N'ot si felon deci qu'en Oriant.
<lb n="5915"/>Des tors d'Orcoise tenoit le chasement
<lb n="5916"/>Desc'a l'abisme ou desevrent li vant.
<lb n="5917"/>Iluec dist en que Lucifer desçant.
<lb n="5918"/>Outre cel regne n'a nus abitement
<lb n="5919"/>Fors Sajetaires et Luntuns ensement.
<lb n="5920"/>Onques la n'ot un seul grein de forment ;
<lb n="5921"/>D'espices vivent et d'odor de piment.
<lb n="5922"/>Par deça est le grant arbre qui fent
<lb n="5923"/><num>.II.</num> foiz en l'an por rajovenement.
<lb n="5924"/>Margot venoit mout aïreement,
<lb n="5925"/>N'ot pas destrier, ainz chevauche jument ;
<lb n="5926"/>Ne la donast por <num>.M.</num> livres d'argent,
<lb n="5927"/>Et l'un et l'autre sont noir com arrement.
<lb n="5928"/>Plus tost cort l'ive ne vole oisel volant ;
<lb n="5929"/>Toute ert coverte d'un poile d'Oriant,
<lb n="5930"/>Blanc comme noif, tranchié menüement ;
<lb n="5931"/>Parmi le blanc pert le noir jentement ;
<lb n="5932"/>Toz ses escloz en alume et esprant.
<lb n="5933"/>Un flael porte, la mace est d'orpiment
<lb n="5934"/>Et toz li manches en estoit ensement,
<lb n="5935"/>Et la chaene dont la batiere pant ;
<lb n="5936"/>Plein poing ert grosse, orlee gentement.
<lb n="5937"/>Si est couvert, ne doute arme noiant,
<lb n="5938"/>Quar envols est d'une pel de serpent,
<lb n="5939"/>Qui ne crient arme d'acier ne ferement.
<lb n="5940"/>Renoart quiert, mes nel trove neant ;
<lb n="5941"/>Forment l'en poise, s'en a le cuer dolant.
<lb n="5942"/>Entre François se fiert ireement,
<lb n="5943"/>Des gens Guillelme fet grant lapidement ;
<lb n="5944"/>Tant en ocist com li vient a talant.
<lb n="5945"/><q>« Dex, dist Guillelmes, pater omnipotent,
<lb n="5946"/>Con cist deables nos maille ledement !
<lb n="5947"/>Se il vit longues, de nos est finement. »</q>
<lb n="5948"/>Le destrier broche, si li vient au devant,
<lb n="5949"/>Del brant d'acier le feri durement
<lb n="5950"/>Parmi son elme, mes ne li vaut neant, 
<pb n="223"/>
<lb n="5951"/>Car ne doute arme plus que trespas de vant.
<lb n="5952"/><q>« Gloz, dit Margot, ta mort est en presant ;
<lb n="5953"/>Ja de ton Deu n'avras deffendement. »</q>
<lb n="5954"/>Le flael lieve, encontremont l'estant ;
<lb n="5955"/>Li quens li fuit de terre plein arpant.
<lb n="5956"/>N'est pas merveille s'il a cop ne l'atant,
<lb n="5957"/>Car li flëax poise mout durement ;
<lb n="5958"/>Qui le fist fere, ja li suens cors n'ament !
<lb n="5959"/>Margot l'enchauce, qui nel suit mie lent,
<lb n="5960"/>D'ire et de duel toz alume et esprent.
<lb n="5961"/>Guillelme alast, ce cuit, mout malement,
<lb n="5962"/>Quant Renoart i vint ireement.
<lb n="5963"/>Le conte voit, mout ot le cuer dolant,
<lb n="5964"/>Que cil deables demenoit si vilment.
<lb n="5965"/>De duel morra, s'il n'en prant vengement.
<lb n="5966"/>A voiz s'escrie : <q>« Fel traïtres pullant !
<lb n="5967"/>Mar le chasçastes par le cors saint Vinçant ! »</q>
<lb n="5968"/>Le tinel lieve par mout grant mautalant,
<lb n="5969"/>De l'enteser ot tot le cors sulant.
<lb n="5970"/>Margot feri issi tres durement,
<lb n="5971"/>L'elme li froisse et la cervele espant.
<lb n="5972"/>Li cops fu roides, par grant vertu desçant ;
<lb n="5973"/>Tot cravanta et lui et la jument.
<lb n="5974"/>Dist Renoart <q>« Or as ton convenant.
<lb n="5975"/>Mout fet que fox qui contre moi se prant ! »</q>
<lb n="5976"/><q>— Voir, dist Guillelmes, si fet cop sont mout gent.
<lb n="5977"/>Renoart sire, <num>.C.</num> merciz vos en rent,
<lb n="5978"/>Car mort m'eust par le mien esciant,
<lb n="5979"/>Mes Dex et vos m'en a fet vengement. »</q>
<lb n="5980"/>Dist Renoart : <q>« Venez seürement !
<lb n="5981"/>Mort sont paien et livré a torment.
<lb n="5982"/>N'espargneré ne frere ne parant ;
<lb n="5983"/>Mes cosins iert Margot de Bocidant. »</q>
<lb n="5984"/>Lors s'abessa au flael, si le prant ;
<lb n="5985"/>Ne li agree, gieté l'a un arpent ;
<lb n="5986"/><num>.II.</num> Hirs a mort del flael en ruant.
<lb n="5987"/>Paien le voient, si s'escrïent forment :
<lb n="5988"/><q>« Mahomet, sire, secorez vostre gent ! »</q>
</ab>
<pb n="224"/>
<ab type="gv" n="CXIII">
<lb n="5989"/>Quant Sarrazin voient morir Margot,
<lb n="5990"/>Plus de <num>.XV.M.</num> vienent plus que le trot.
<lb n="5991"/>Chascun portoit ou lance ou javelot,
<lb n="5992"/>Hache d'acier ou grant mace portot.
<lb n="5993"/>Entor Guillelme veïssiez grant complot ;
<lb n="5994"/>Mes Renoart au tinel les desclot.
<lb n="5995"/>Mout a ocis de Turs de Botentrot ;
<lb n="5996"/>Nel doivent mes François tenir por sot,
<lb n="5997"/>Quar grant mestier lor ot a son maillot.
<lb n="5998"/>Plus de <num>.X.M.</num> cel jor mort en i ot.
<lb n="5999"/>Mal sambloit home qui onques torchast pot.</ab>
<ab type="gv" n="CXIV">
<lb n="6000"/>Grant fu l'estor, longuement a duré.
<lb n="6001"/>Mout sont François par paiens agrevé ;
<lb n="6002"/>Tant en ont mort ne puet estre nombré.
<lb n="6003"/>Contre un des noz sont paien <num>.XX.</num> maffé ;
<lb n="6004"/>Ja fussent toz François desbareté,
<lb n="6005"/>Quant Renoart vint le tinel levé.
<lb n="6006"/>En la grant presse a meint fier cop doné ;
<lb n="6007"/>A <num>.IIII.</num> cops en a <num>.XX.</num> craventé,
<lb n="6008"/>A <num>.X.</num> aprés, <num>.XL.</num> escervelé ;
<lb n="6009"/>Si les abat com la fauz fet le pré.
<lb n="6010"/>Plus d'un arpent a paiens reculé.
<lb n="6011"/>Renoart ot forment le cors grevé,
<lb n="6012"/>De cox ferir traveillié et lassé ;
<lb n="6013"/>N'est pas merveille s'il ot le cors pené :
<lb n="6014"/>Plus de <num>.VII.M.</num> paiens avoit tüé.
<lb n="6015"/>La presse part com hom de grant fierté,
<lb n="6016"/>Son tinel a a la terre bouté,
<lb n="6017"/>Desus s'apuie, si a son chief cliné
<lb n="6017a"/>Tant que son cuer a un pou alené ;
<lb n="6018"/>Un sol petit a son cors reposé.
<lb n="6019"/>Paien le voient, grant joie en ont mené ; 
<lb n="6020"/>N'i cuident mes vertu ne poesté.
<pb n="225"/>
<lb n="6021"/>Il se ralient, si l'ont avironné.
<lb n="6022"/>En <num>.XV.</num> leus eüst le cors navré,
<lb n="6023"/>Ne fust l'auberc qu'il avoit endossé
<lb n="6024"/>Et li chapiax c'ot el chief enfeutré ;
<lb n="6025"/>Ce l'a de mort garenti et tensé.
<lb n="6026"/>Bien soit de l'ame qui si l'ot adoubé !
<lb n="6027"/>Mes des mauvés i ot <num>.C.</num> mort tüé.
<lb n="6028"/>Atant ez vos un paien, Aenré ;
<lb n="6029"/>N'ot si felon deci en Dure Esté,
<lb n="6030"/>Ainc ne fu hom de si grant cruauté ;
<lb n="6031"/>Maint François a mengié et estranglé.
<lb n="6032"/>Un mail d'acier porte grant enhanté,
<lb n="6033"/>De nostre gent a forment lapidé,
<lb n="6034"/>Plus de <num>.L.</num> en a au mail tüé.
<lb n="6035"/>Dist Renoart : <q>« Or ai trop enduré.
<lb n="6036"/>Se plus i sofre, dont aie je dahé ! »</q>
<lb n="6037"/>Parmi la presse vient, le tinel levé ;
<lb n="6038"/>Tant a coru qu'il ataint le maufé.
<lb n="6039"/>Sachiez de voir ne l'a pas salüé,
<lb n="6040"/>Par dederiere li a grant cop doné,
<lb n="6041"/>El haterel l'a mout bien assené,
<lb n="6042"/>Devant ses piez l'a mort acraventé.
<lb n="6043"/>Dist Renoart : <q>« Or avant, Aenré !
<lb n="6044"/>Tu me veïs ja de petit aé ;
<lb n="6045"/>En tel maniere vos ai ci ravisé
<lb n="6046"/>Mar me veïstes onques de mere né.
<lb n="6047"/>Monjoie ! escrie, Guillelmes, j'ai josté.
<lb n="6048"/>Alons as autres, cestui ai affiné.
<lb n="6049"/>Mi cosins iert et de mon parenté.
<lb n="6050"/>Encore ai gié un frere Tenebré,
<lb n="6051"/>Esclarïax, Jambus et Persagué,
<lb n="6052"/>Et Valegrape, ce cuit, c'est li ainz né,
<lb n="6053"/>Et <num>.VII.</num> avec que je n'ai pas nomé,
<lb n="6054"/>Mais, par la foi que j'ai Guiborc porté,
<lb n="6054a"/>Se jes ateing de cel tinel quarré,
<lb n="6055"/>Ja n'i avra gardé fraternité. »</q>
<lb n="6056"/>A voiz s'escrie : <q>« Je sui filz Desramé,
<lb n="6057"/>Mes, s'il ne croit Jhesu de maiesté,
<lb n="6058"/>Je l'ocirré de cest tinel quarré.
<pb n="226"/>
<lb n="6059"/>— Dex, dist Guillelmes, par ta seinte bonté,
<lb n="6060"/>Garrissiez le, et lui et son tinel.
<lb n="6061"/>Li quex que faille, a mort somes torné. »</q>
<lb n="6062"/>Paien s'escrïent : <q>« Veez la le maufé.
<lb n="6063"/>Qui l'atendra, ja l'avra devoré.
<lb n="6064"/>Desramé sire, trop avez demoré ;
<lb n="6064a"/>Tel perte as faite jamés n'iert recovré,
<lb n="6065"/>Que mort i sont <num>.XV.</num> roi coroné
<lb n="6066"/>Et <num>.XXX.M.</num>, que Persant que Esclé.
<lb n="6067"/>Mar acointierent Guillelme et son barné
<lb n="6068"/>Et le deable qu'il nos a amené,
<lb n="6069"/>Qui a le cors issi enfantosmé
<lb n="6070"/>Ne crient cop d'armes un denier monneez.
<lb n="6071"/>Par lui serons mors et desbaretez ;
<lb n="6072"/>Qui la garra, mout avra bien erré. »</q>
<lb n="6073"/>Por Renoart sont si espoonté
<lb n="6074"/>Par pou ne sont tuit en fuie torné.</ab>
<ab type="gv" n="CXV">
<lb n="6075"/>Renoart est de la grant presse issuz.
<lb n="6076"/>Mout longuement s'i estoit combatus,
<lb n="6077"/>A son tinel en a <num>.M.</num> estenduz.
<lb n="6078"/>Un petitet s'apuia sor son fust.
<lb n="6079"/>Paien cuidierent que il fust recreüz ;
<lb n="6080"/>Sore li corent, si est levez li huz.
<lb n="6081"/>Plus de <num>.X.M.</num> des cuverz mescreüz
<lb n="6082"/>Lancent li lances et javeloz aguz.
<lb n="6083"/>Dex le gari et la soe vertuz
<lb n="6084"/>Et li hauberz dont il estoit vestuz.
<lb n="6085"/>Dist Renoart : <q>« Je sui trop atenduz.
<lb n="6086"/>Par saint Denis, n'i seré huimés muz,
<lb n="6087"/>S'iert la bataille et li estors veincuz. »</q>
<lb n="6088"/>Le tinel lieve, sore lor est coruz,
<lb n="6089"/>Plus de <num>.L.</num> en avoit abatuz ;
<lb n="6090"/>Cui il ateint mort est et confonduz.
<lb n="6091"/>Paien reclaiment Mahomet et Cahuz. 
<pb n="227"/>
<lb n="6092"/>A ces paroles est Desramez venuz,
<lb n="6093"/>En sa compaigne <num>.IIII.</num> rois mescreüz.
<lb n="6094"/>Tant i avoit des paiens malostruz
<lb n="6095"/>Soz ciel n'a home qui prisast les escuz.
<lb n="6096"/>La veïssiez tant bons destriers crenuz,
<lb n="6097"/>Tant blanc hauberc, meint vers elmes aguz,
<lb n="6098"/>Tantes enseignes de poile, de bofuz.
<lb n="6099"/>Dex pent des noz, qui el ciel fet vertuz !
<lb n="6100"/>Paien s'eslessent, Frans les ont receüz ;
<lb n="6101"/>A l'encontrer les ont mout bien feruz,
<lb n="6102"/>Es cors lor baignent et les fers et les fuz,
<lb n="6103"/>Aprés ont tret les brans d'acier moluz,
<lb n="6104"/>Copent ces hiaumes et fendent ces escuz,
<lb n="6105"/>Del sanc des cors fu mout grant la paluz.
<lb n="6106"/>Desramez vient poignant toz irascuz
<lb n="6107"/>Sor la brehaigne, qui fet les sauz menus ;
<lb n="6108"/>Brandist l'espié, qui devant fu aguz,
<lb n="6109"/>Et fiert Gaudin, qui a Guillelme iert druz.
<lb n="6110"/>Parmi le cors li est l'espié coruz ;
<lb n="6111"/>N'est mie mort, mes a terre est cheüz.
<lb n="6112"/>Dïent François : <q>« Gaudin, tant mar i fus ! »</q>
<lb n="6113"/>Desramez fu fort et grant et corssuz,
<lb n="6114"/>Lonc ot le col, noirs ert et toz chenus ;
<lb n="6115"/>En tote Espaigne n'ot paien si membruz.
<lb n="6116"/>Gaudin lessa, et qu'en feïst il plus ?
<lb n="6117"/>Isnelement fu sachiez li brans nuz ;
<lb n="6118"/>Ja mosterra li rois ses granz vertuz.
<lb n="6119"/>A <num>.V.</num> des noz a lués les chiés toluz.
<lb n="6120"/>A voiz s'escrie : <q>« Guillelmes est repuz,
<lb n="6121"/>Cil au cort nez, li cuvert malostruz,
<lb n="6122"/>Qui m'a mes homes ocis et confonduz
<lb n="6123"/>Et en bataille mes rois morz et vaincuz
<lb n="6124"/>Et mon neveu a ses regnes toluz.
<lb n="6125"/>Hui est li jorz que l'en rendré saluz ;
<lb n="6126"/>N'i garira mes juenes ne chenuz ;
<lb n="6127"/>Ja de ses homes n'en eschapera nus,
<lb n="6128"/>Et il meïsmes iert as forches pendus. »</q>
</ab>
<pb n="228"/>
<ab type="gv" n="CXVI">
<lb n="6129"/>Desramez vet parmi l'estor poignant
<lb n="6130"/>Sor la brehaigne, qui soz lui vet bruiant.
<lb n="6131"/>Au brant d'acier vet les noz ociant ;
<lb n="6132"/>Contre son cop n'a nule arme garant ;
<lb n="6133"/>Tant en ocist com lui vient a talant.
<lb n="6134"/>Par la bataille vet Guillelme querant ;
<lb n="6134a"/>De sa parole l'aloit mout ledenjant :
<lb n="6135"/><q>« Ahi, Guillelmes, por quoi alez fuiant ?
<lb n="6136"/>Que jamés vis n'en istrez de l’Archant !
<lb n="6137"/>Hui te feré veincu et recreant.
<lb n="6138"/>Perdu avez Vivïen le vaillant,
<lb n="6139"/>Desoz cel arbre gist mort sor un estant
<lb n="6140"/>A la fontaine dont li doit sont bruiant.
<lb n="6141"/>Cuvert, traïtres, ja l'amïez vos tant !
<lb n="6142"/>Vien. si le venge a ton acerin brant !
<lb n="6143"/>Je sé de voir tu te vas defuiant.
<lb n="6144"/>Fel soit li cuers puis qu'il va coardant ! »</q>
<lb n="6145"/>Li quens l'oï, qui venoit apoignant,
<lb n="6146"/>Si a parlé hautement en oiant :
<lb n="6147"/><q>« Voir, dist Guillelmes, mout m'avez fet dolant.
<lb n="6148"/>Mort m'as mes homes, or me vas menachant ;
<lb n="6149"/>Mal le pensas, fel cuvers mescreant.
<lb n="6150"/>Je sui Guillelmes, mar le querras avant.
<lb n="6151"/>Se velz bataille, vez moi aparissant. »</q>
<lb n="6151a"/>Desramez l'ot, d'ire vet tressuant ;
<lb n="6152"/>Le destrier broche, si entoise le brant
<lb n="6153"/>Et fiert Guillelme parmi l'elme luisant.
<lb n="6154"/>Pierres et flors en vet jus abatant ;
<lb n="6155"/>Quanqu'il consuist vet contreval razant ;
<lb n="6156"/>Mes enz el chief nel toucha tant ne quant,
<lb n="6157"/>Car il avoit Jhesucrist a garant.
<lb n="6158"/>L'espee torne el poig au mescreant,
<lb n="6159"/>Tot son escu li vet eschantelant :
<lb n="6160"/>Ce fu vertu de Deu le roi amant
<lb n="6161"/>Qu'il ne toucha le col de l'auferrant.
<lb n="6162"/><q>« Voir, dist Guillelmes, cist cop n'est pas d'enfant.
<lb n="6163"/>Or sui je fox se plus te vois sofrant. »</q> 
<pb n="229"/>
<lb n="6164"/>Il tint Joieuse au pont d'or flamboiant ;
<lb n="6165"/>Parmi son elme li reva doner grant,
<lb n="6166"/>Que flors et pierres en vet jus abatant.
<lb n="6167"/>Tranche la coife de la broigne devant ;
<lb n="6168"/>Grant pleine paume de la teste li fant,
<lb n="6169"/>Desor l'oreille vet la piece pendant.
<lb n="6170"/>L'espee torne, si vet escobaiant
<lb n="6171"/>Et nequedant si l'estordi del brant
<lb n="6172"/>Qu'il l'abati del cheval neporquant.
<lb n="6173"/>Prist le au nasel del vert elme luisant ;
<lb n="6174"/>Ja li tranchast la teste maintenant,
<lb n="6175"/>Mes au rescorre poignent <num>.XX.M.</num> Persant
<lb n="6176"/>Et d'autre part François li combatant
<lb n="6177"/>Et Aymeris et toz ses <num>.VI.</num> enfanz
<lb n="6178"/>Et si neveu et si apartenant.
<lb n="6179"/>Au branc d'acier vont la presse rompant ;
<lb n="6180"/>Sanc et cervele vont a terre espandant.
<lb n="6181"/>Mais tant i ot de la gent mescreant
<lb n="6182"/>Que nel puet dire nus juglerre qui chant ;
<lb n="6183"/>Desramé font monter en l'auferrant.
<lb n="6184"/>Lors commencierent le chaple mout pesant.
<lb n="6185"/>Cors et boisines vont tel noise fesant
<lb n="6186"/>Que la marine en vet tote crollant,
<lb n="6187"/>Et nes et barges et trestoz li Archant.
<lb n="6188"/>Mout ot bon cuer qui ne vet trebuchant.
<lb n="6189"/>Mes Renoart ne vet pas coardant :
<lb n="6190"/>De l'estor crient que il ne voist faillant
<lb n="6191"/>Et que paien ne s'en tornent fuiant.</ab>
<ab type="gv" n="CXVII">
<lb n="6192"/>Par la bataille ez vos poignant Borrel.
<lb n="6193"/>O lui estoient si <num>.XIIII.</num> chael,
<lb n="6194"/>TUit chevaliers adoubé de novel,
<lb n="6195"/>Noirs comme more, merveilles furent bel.
<lb n="6196"/>N'i a celui ne portast un flael :
<lb n="6197"/>Toz sont de coivre bien ovré a cisel ;
<lb n="6198"/>Onques n'i orent lance ne panoncel.
<pb n="230"/>
<lb n="6199"/>Borrels lor pere portoit un grant martel
<lb n="6200"/>De fin acier, bien ovré a neel.
<lb n="6201"/>N'a vestu broigne ne hauberc a clavel,
<lb n="6202"/>D'une lutune ot envolse la pel
<lb n="6203"/>Et si avoit en son chief un chapel,
<lb n="6203a"/>Qui estoit fait de cuir de luitonel ;
<lb n="6204"/>Ne crient cop d'arme vaillant un penoncel.
<lb n="6205"/>De nostre gent fesoit mout grant maissel,
<lb n="6206"/>Contre son cop ne valt arme un mantel.
<lb n="6207"/>Ocis nos a Guion de Mont Abel,
<lb n="6208"/>Renier del Perche et Girart de Bordel.
<lb n="6209"/>Par Aleschans feit de sanc tel ruissel,
<lb n="6210"/>Se Dex n'en pense, qui forma Danïel,
<lb n="6211"/>Encui perdra Guillelmes son revel.
<lb n="6212"/>Mes Renoart vient corant un vaucel,
<lb n="6213"/>Tint son tinel, qui mal sembloit fuisel.
<lb n="6214"/>Tel li dona detrif el haterel
<lb n="6215"/>Que de la teste espandi le cervel.
<lb n="6216"/>Tot derompi et vousure et chapel ;
<lb n="6217"/>Mort le trebuche delez un jardinel.
<lb n="6218"/>Dist Renoart : <q>« Alez avant, Borrel !
<lb n="6219"/>Vos me veïstes ja mout petit tosel.
<lb n="6220"/>Conut vos ai, com li leus fet l'aignel.
<lb n="6221"/>De mon tinel vos ai fet tel bendel,
<lb n="6222"/>Que fis ferrer au fevre Lïonel ;
<lb n="6223"/>Je nel dorroie por l'or de Mirabel,
<lb n="6224"/>Einz en avré espandu maint boël
<lb n="6225"/>De cele gent qui n'aiment Israel. »</q>
<lb n="6226"/>A voiz s'escrie : <q>« Si fet cop sont mout bel. »</q></ab>
<ab type="gv" n="CXVIII">
<lb n="6227"/>Quant Renoart ot Borrel abatu,
<lb n="6228"/>Prent son martel, a son ceint l'a pendu ;
<lb n="6229"/>Quar, s'il avoit son grant tinel perdu,
<lb n="6230"/>A cel martel mosterroit sa vertu.
<lb n="6231"/>Li fiz Borel ont lor pere veü,
<lb n="6232"/>Vers Renoart vienent tuit irascu,
<pb n="231"/>
<lb n="6233"/>De lor flëax ont Renoart feru,
<lb n="6234"/>Demené ont et grant noise et grant hu.</ab>
<ab type="gv" n="CXIX">
<lb n="6235"/>Li filz Borrel firent mout a douter ;
<lb n="6236"/><num>.XIIII.</num> furent, tuit juene bacheler.
<lb n="6237"/>Vers Renoart acourent com sengler.
<lb n="6238"/>De lor flëax li vont granz cox doner,
<lb n="6239"/>De son chapel font les fretes voler.
<lb n="6240"/>Dist Renoart : <q>« Or puis trop demorer. »</q>
<lb n="6241"/>Le tinel lieve, qu'il ot fet viroler,
<lb n="6242"/>Parmi les testes lor va granz cox doner.
<lb n="6243"/>Au premier cop en fist <num>.V.</num> craventer.
<lb n="6244"/>Onc Renoart ne fina de chapler,
<lb n="6245"/>Si les ot fet touz a lor fin aler.
<lb n="6246"/>Les flëax prent, ses en voloit porter ;
<lb n="6247"/>L'un en a pris, sel fist amont branller.
<lb n="6248"/>Dist Renoart : <q>« Or puet l'en bien prover,
<lb n="6249"/>Ceste arme est fete pour les moches oster. »</q>
<lb n="6250"/>Puis les commence par l'estor a geter ;
<lb n="6250a"/>Par la bataille les fait si loing aler
<lb n="6251"/>Que il nes puet veoir ne esgarder.</ab>
<ab type="gv" n="CXX">
<lb n="6252"/>Quant Renoart out les flëax gitez,
<lb n="6253"/>Prent son tinel, si s'en est retornez.
<lb n="6254"/>Voit un conroi de Sarrazins armez,
<lb n="6255"/>Qui donc a primes estoit issu des nez ;
<lb n="6256"/>Si les conduit Agrapart li barbez.
<lb n="6257"/>N'avoit de grant que <num>.III.</num> piez mesurez,
<lb n="6258"/>Mes gros estoit et par espaules lez ;
<lb n="6259"/>Trop laidement fu le Turc figurez.
</ab>
<pb n="232"/>
<ab type="gv" n="CXXI">
<lb n="6260"/>Rois Agrapart fu de lede façon :
<lb n="6261"/>Lons a les crins desi que au menton,
<lb n="6262"/>Les elz ot rouges ausi come charbon,
<lb n="6263"/>Ongles aguz ausi comme grifon.
<lb n="6264"/>Cil qu'il ataint a mout mal compaignon.
<lb n="6265"/>A voiz escrie Guillelme en sa raison :
<lb n="6266"/><q>« Encui seras a grant destructïon ! »</q></ab>
<ab type="gv" n="CXXII">
<lb n="6267"/>Agrapart vient poignant toz eslessiez ;
<lb n="6268"/>De nostre gent a forment mehaigniez.
<lb n="6269"/>Renoart fu soz un arbre foilliez ;
<lb n="6270"/>Mout ot grant chaut, son elme a deslaciez.
<lb n="6271"/>Atant ez vos Agrapart eslessiez,
<lb n="6272"/>Il saut avant, si l'a si chapigniez
<lb n="6273"/>Jusqu'a la char n'i a cheveus laissiez ;
<lb n="6274"/>Li sans vermeil li est aval glaciez.
<lb n="6275"/>Quant Renoart se sent si mehaigniez,
<lb n="6276"/>Dist Agrapart : <q>« Vos m'avez chapigniez,
<lb n="6277"/>De mes cheveus fetes trop grant marchié.
<lb n="6278"/>Par saint Denis, mar i sont esrachiez !
<lb n="6279"/>Se ne m'en venge, plain sui de malvestiez. »</q></ab>
<ab type="gv" n="CXXIII">
<lb n="6280"/>Renouart fu dolent, ne set que face ;
<lb n="6281"/>Taste a son chief, si a trové la trace.
<lb n="6281a"/>Dist Renoart : <q>« Ci a mout laide place. »</q>
<lb n="6282"/>Son tinel prent, a ses <num>.II.</num> mains l'embrace,
<lb n="6283"/>Quida ferir le paien en la face,
<lb n="6284"/>Mes il saut haut comme beste sauvage,
<lb n="6285"/>Au rechaoir la cuisse li esrache.
<lb n="6286"/>Dist Renoart : <q>« Paiens, fetes eschace ;
<lb n="6287"/>De mon tinel avez sentu la mace. »</q> 
<pb n="233"/>
<lb n="6288"/>Agrapart saut, parmi les flancs l'embrace ;
<lb n="6289"/>Par tel aïr les ongles li enlace
<lb n="6290"/>Que <num>.C.</num> des mailles del hauberc li deslace.
<lb n="6291"/>Au retorner l'a si mors en la nache
<lb n="6292"/>Que le clers sans tot contreval li glace.
<lb n="6293"/>Et Renoart le sesi par la brace ;
<lb n="6294"/>Vousist ou non, le giete enmi la place.
<lb n="6295"/><q>« Va tu, dist il, ja Dex bien ne te face !
<lb n="6296"/>Sainte Marie, com or me cuist la nache ! »</q></ab>
<ab type="gv" n="CXXIV">
<lb n="6297"/>Renouart fu dolent, qui se combat,
<lb n="6298"/>Que de sa plaie le sanc vermeil li bat.
<lb n="6299"/>Dist Renoart : <q>« Mout ai or le cuer mat
<lb n="6300"/>Por seulement la morsure d'un chat. »</q>
<lb n="6301"/>Cil li revient a guise de liepart,
<lb n="6302"/>Parmi les flans enbraça Renouart,
<lb n="6303"/>La char li perce ausi com d'un fausart,
<lb n="6304"/>Et Renoart a ses poinz le depart.</ab>
<ab type="gv" n="CXXV">
<lb n="6305"/>Li Sarrazins fu mout de pute orine.
<lb n="6306"/>Dist Renoart : <q>« Mout es pute racine ;
<lb n="6307"/>Tres bien resembles de lignage de singe. »</q>
<lb n="6308"/>Li Sarrazins vint corant de ravine.
<lb n="6309"/>Renoart lieve le tinel de sapine ;
<lb n="6310"/>Grant cop li done amont desus l'eschine,
<lb n="6311"/>Mort l'abati delez une aube espine.
<lb n="6312"/>Dist Renoart : <q>« Tien ore a bone estrine !
<lb n="6313"/>Tu commenças premerains l'aatine. »</q>
<lb n="6314"/>Atant s'en va, son tinel en traïne.
</ab>
<pb n="234"/>
<ab type="gv" n="CXXVI">
<lb n="6315"/>Quant Renoart ot mort le mescreant,
<lb n="6316"/>Lors s'en retorne, son tinel traïnant.
<lb n="6317"/>Son elme lace mout bel et avenant.
<lb n="6318"/>A l'estandart sonent li olifant.
<lb n="6319"/>François escrïent Monjoie la vaillant,
<lb n="6320"/>Et Sarrazin, Mahom et Tervagant.
<lb n="6321"/>De tel bataille n'iert mes nus qui vos chant.
<lb n="6322"/>Atant ez vos Crucados apoignant
<lb n="6323"/>Un Sarrazin, mout ert de bel semblant
<lb n="6324"/>Et chevauchoit un destrier aufricant.
<lb n="6325"/>N'a si grant hom desi qu'en Oriant
<lb n="6326"/>Qui avenist a son arçon devant.
<lb n="6327"/>Tint une mace, mout merveilleuse et grant ;
<lb n="6328"/>De nostre gent aloit trop damagant,
<lb n="6329"/>Tant en ocist com li vient a talent.
<lb n="6330"/>Mes Renoart li corut au devant.
<lb n="6331"/><q>« Estez, vassal, dist il, n'irez avant !
<lb n="6332"/>Quar me rendez cele mace pesant !
<lb n="6333"/>C'est le treü que je gart de l’Archant. »</q>
<lb n="6334"/>Dist Crucados : <q>« Ribaut, alez avant !
<lb n="6335"/>Garçon me sembles qui en fours va jesant.
<lb n="6336"/>Fui toi de ci, ne me va ramponant !
<lb n="6337"/>Ja te dorré el visage devant. »</q>
<lb n="6338"/>Dist Renoart : <q>« Et je mielz ne demant.
<lb n="6339"/>Mes tant i a que te ferrai avant. »</q>
<lb n="6340"/>Son tinel lieve contremont en hauchant ;
<lb n="6341"/>Fiert le paien sor son elme luisant,
<lb n="6342"/>Jusqu'en la sele le va tot esmiant.
<lb n="6343"/>Ocis eüst le destrier auferrant,
<lb n="6344"/>Mes le tinel ala escolorgant.
<lb n="6345"/>Prist le cheval, por ce que le vit grant.
<lb n="6346"/>Dist Renoart : <q>« Mout ai le cuer dolent
<lb n="6347"/>Que cil glouton me vont si ramponant,
<lb n="6348"/>Garçon me claiment, ribaut a pié trotant ;
<lb n="6349"/>Or monteré desus cest auferrant,
<lb n="6350"/>Je seré chevalier desormés en avant.»<note resp="#AL">Guillemet fermant ajouté.</note></q>
</ab>
<pb n="235"/>
<ab type="gv" n="CXXVII">
<lb n="6351"/>Renouart tint le destrier a grant joie
<lb n="6352"/>A une main par la resne de soie.
<lb n="6353"/>Le cheval fronche, durement se desroie.
<lb n="6354"/>Dist Renoart : <q>« Volentiers monteroie,
<lb n="6355"/>Mes il me semble que le cuer m'afebloie.
<lb n="6356"/>Et mon tinel, comment le porteroie ?
<lb n="6357"/>Mon escïent je cuit que je charroie. »</q></ab>
<ab type="gv" n="CXXVIII">
<lb n="6358"/>Renouart fu enz la sablonniere ;
<lb n="6359"/>Tint le cheval par la rene doubliere.
<lb n="6360"/>Del chevauchier n'estoit pas costumiere ;
<lb n="6361"/>De la cuisine connoist mielz la fumiere.
<lb n="6362"/>Quant dut monter, ainz n'i quist estriere,
<lb n="6363"/>Saut en la sele tot ce devant deriere,
<lb n="6364"/>Devers la queue a tornee sa chiere ;
<lb n="6364a"/>Des talons l'a hurtee par derriere
<lb n="6365"/>Et li chevaus s'en fuit comme levriere
<lb n="6366"/>Tot contreval parmi une bruiere.
<lb n="6367"/>Dist Renoart : <q>« Ceste jumant est fiere.
<lb n="6368"/>Se je quidasse qu'el fust de tel maniere,
<lb n="6369"/>Je n'i montasse por tot l'or de Baiviere.
<lb n="6370"/>Aïde, Dex, voir pere justisiere,
<lb n="6371"/>Que je ne chïe aval ceste rochiere ! »</q>
<lb n="6372"/>Issi fesoit Renoart sa proiere
<lb n="6373"/>Et chevauchoit et fesoit laide chiere.
<lb n="6374"/>Onc n'en sot mot, si chaï par derriere ;
<lb n="6375"/>Si li chaï sa grant perche pleniere.
<lb n="6376"/>Li ber se tint a la queue derriere,
<lb n="6377"/>Et li chevaus le trait par la poudriere.
<lb n="6378"/>Onc ne fina si qu'an une riviere ;
<lb n="6379"/>Iluec lessa Renoart en l’ortiere.
</ab>
<pb n="236"/>
<ab type="gv" n="CXXIX">
<lb n="6380"/>Quant Renoart fu a terre chaüz,
<lb n="6381"/>Plus tost qu'il pout est en piez resailluz.
<lb n="6382"/>Le cheval prist, quar mout fu irascuz.
<lb n="6383"/>D'un de ses poinz l'a si <num>.II.</num> cox feruz
<lb n="6384"/>Que li chevaus est a terre cheüz.
<lb n="6385"/>Et Renoart est arriere coruz.
<lb n="6386"/><q>« Sainte Marie, dist il, ou est mes fuz ?
<lb n="6387"/>Se je le pert, Guillelmes est vaincuz. »</q></ab>
<ab type="gv" n="CXXX">
<lb n="6388"/>Le jor fu bel, la chalor est levee,
<lb n="6389"/>Et la bataille fu grande et aduree ;
<lb n="6390"/>De toute parz fu mout grant la mellee.
<lb n="6391"/>Ez Valegrape le fonz d'une valee ;
<lb n="6392"/>N'ot si fort hom jusqu'a la mer Betee ;
<lb n="6393"/>Tote sa gent avoit ja trespassee.
<lb n="6394"/>Un croc portoit dont la pointe est doree.
<lb n="6395"/>Par les champs a nostre gent malmenee,
<lb n="6396"/>Ne puet nus hom vers lui avoir duree.
<lb n="6397"/>Cil a la perche Renoart encontree ;
<lb n="6398"/>Nel pout porter, ainz l'en a traïnee
<lb n="6399"/>Trusqu'a un mont soz l'olive ramee.
<lb n="6400"/>La s'est asis, si l'a mout esgardee.</ab>
<ab type="gv" n="CXXXI">
<lb n="6401"/>Cil Valegrape ot le corage fier,
<lb n="6402"/>Et ot le cors parcreü et plenier.
<lb n="6403"/>Il n'avoit heaume ne escu de quartier,
<lb n="6404"/>Mes en un cuir velu s'iert fet fichier
<lb n="6405"/>D'une serpent, ne prise arme un denier.
<lb n="6406"/>Qui li veïst noz François desrengier
<lb n="6407"/>Bien peüst dire : <q>« Vez la un aversier. »</q> 
<pb n="237"/>
<lb n="6408"/>Desouz l'olive s'asist por refroidier ;
<lb n="6409"/>Renoart garde, s'a veü son levier.</ab>
<ab type="gv" n="CXXXII">
<lb n="6410"/>Vers Valegrape vint Renoart li preuz ;
<lb n="6411"/>De son tinel avoir est covoiteus.
<lb n="6412"/>Il vint corant au paien com un leus,
<lb n="6413"/>Son fust li tout, ne fu pas poëreus.
<lb n="6414"/>Et Valegrape saut en piez com ireus,
<lb n="6415"/>Il prent son croc, si roïlle les eus.
<lb n="6416"/>Dist Renoart : <q>« Com es ore hisdeus !
<lb n="6417"/>Car me dis ore se es home morteus.
<lb n="6418"/>Tu ne sez mie quex gieus fet mes tineus. »</q>
<lb n="6419"/>Dist Valegrape : <q>« Va t'en, fox envïeus !
<lb n="6420"/>Tant par es povres et chaitis ennuieus ;
<lb n="6421"/>En la cuisine as esté, ce quit, queus ;
<lb n="6422"/>Mout par es fox, quant ci es venuz seus.
<lb n="6423"/>S'en ta compaigne en avoit <num>.XX.</num> et deus,
<lb n="6424"/>Ses ociroie ainz que tourt li soleus. »</q>
<lb n="6425"/>Dist Renoart : <q>« Mout es ore orgueilleus.
<lb n="6426"/>Ainz que m'eschapes, te ferai tot honteus,
<lb n="6427"/>Et de ta teste ferai voler les eux. »</q></ab>
<ab type="gv" n="CXXXIII">
<lb n="6428"/>Li dui baron furent mout ahati,
<lb n="6429"/>Et de combatre furent bien arami.
<lb n="6430"/>Valegrape a Renoart envaï,
<lb n="6431"/>De son hauberc l'a par le pan saisi,
<lb n="6432"/>A lui le sache, forment le porfendi,
<lb n="6433"/>Lez le costé le croc le consuï,
<lb n="6434"/>Grant plaine paume du costé li rompi ;
<lb n="6435"/>Le sanc vermeil a la terre en chaï.
<lb n="6436"/>Quant Renoart se sent si malbailli,
<lb n="6437"/>Tel duel en a tot a le sens marri.
<lb n="6438"/>Son tinel lieve, a <num>.II.</num> mains le seisi,
<pb n="238"/>
<lb n="6439"/>Fiert Valegrape la ou le consuï :
<lb n="6440"/>Desus le chief, que tot l'a estordi.
<lb n="6441"/>Fors fu la pel, qui son chief garanti,
<lb n="6442"/>Ne l'empoira vaillissant un espi ;
<lb n="6443"/>Vousist ou non, a terre l'abati.
<lb n="6444"/>Et Valegrape mout tost en piez sailli,
<lb n="6445"/>A son grant croc si forment le sesi
<lb n="6446"/>Petit s'en faut que tot nel porfendi.</ab>
<ab type="gv" n="CXXXIV">
<lb n="6447"/>Renouart voit son sanc parmi sa plaie ;
<lb n="6447a"/>De son costé jusqu'au talon li raie.
<lb n="6448"/>Il en jura la paterne veraie :
<lb n="6449"/>Mavés sera s'encor ne s'i essaie.
<lb n="6450"/>De son tinel merveilleus cop li paie ;
<lb n="6451"/>Ne li fist mal un seul bouton de haie ;
<lb n="6452"/>Dont fu dolent Renoart, mout s'esmaie.</ab>
<ab type="gv" n="CXXXV">
<lb n="6453"/>Des <num>.II.</num> vassauz fu li estors pesans ;
<lb n="6454"/>Granz cox se donent es costez et es flans.
<lb n="6455"/>Et d'autre part contreval les Archans
<lb n="6456"/>Se recombat Guillelmes li vaillans
<lb n="6457"/>Et Aymeris et toz ses <num>.V.</num> enfanz.
<lb n="6458"/>Tele entente ont envers les souduians
<lb n="6459"/>Ne lor remembre d'ome qui soit vivans.
<lb n="6460"/>Contre un des noz i a <num>.C.</num> mescreans,
<lb n="6461"/>Si nos ocïent et afolent noz Frans.
<lb n="6462"/>Et François crïent Jhesu lor soit aidans.
<lb n="6463"/><q>« Et ou est ore Renoart le vaillans ?
<lb n="6464"/>Au grant besoig nos est ore faillans. »</q>
<lb n="6465"/>Mes ne leur vaut le pris de <num>.II.</num> besans ;
<lb n="6466"/>Quar Valegrape, li cuvers mescreans,
<lb n="6467"/>En tel destroit le tient, li souduians,
<lb n="6468"/>Que par la bouche li est volez li sans. 
</ab>
<pb n="239"/>
<ab type="gv" n="CXXXVI">
<lb n="6469"/>Desoz l'Archant soz un arbre ramé
<lb n="6470"/>Sont li vassal ambedui aresté,
<lb n="6471"/>De bien combatre sont mout entalenté.
<lb n="6472"/>Renoart a Valegrape avisé ;
<lb n="6473"/>El chief amont l'a mout bien assené.
<lb n="6474"/>Fors fu la pel, de vielle antiquité,
<lb n="6475"/>Ne l'empoira un denier monneé.
<lb n="6476"/>Grant fu le cop, s'a le Turc estonné ;
<lb n="6477"/>Vousist ou non, l'a deus piez reculé.
<lb n="6478"/>Et li paiens en a un cri gité,
<lb n="6479"/>La terre en crolle environ de tout lé.
<lb n="6480"/>Fierement a Renoart regardé,
<lb n="6481"/>A son croc a Renoart assené,
<lb n="6482"/>Si l'a saisi parmi l'iaume jemé,
<lb n="6483"/>Qu'agenoillier le fist outre son gré.
<lb n="6484"/>Renoart saut, qui point n'a demoré.</ab>
<ab type="gv" n="CXXXVII">
<lb n="6485"/>Quant Renoart a le paien veü
<lb n="6486"/>Qui a son croc l'a si fort porfendu,
<lb n="6487"/>Tel duel en a tot a le sanc meü.
<lb n="6488"/>Ja le ferist desus le cuir velu,
<lb n="6489"/>Mes Valegrape leva le croc agu.
<lb n="6490"/>La est au Turc assez mesavenu,
<lb n="6491"/>En <num>.II.</num> moitiez li a son croc rompu.</ab>
<ab type="gv" n="CXXXVIII">
<lb n="6492"/>Renouart a veü la mescheance ;
<lb n="6493"/>Dist au paien : <q>« Tu es en la balance.
<lb n="6494"/>Mahom renoie et si t'en vien en France ! »</q>
<lb n="6495"/>Dist Valegrape : <q>« Or as tu dit enfance.
<lb n="6496"/>Tant com je tienge de mon grant croc le manche,
<lb n="6497"/>Ne redot je ton tinel une lance.
<pb n="240"/>
<lb n="6498"/>Poi te vaudra tote ta grant poisance :
<lb n="6499"/>Encui morras a mout grande viltance. »</q></ab>
<ab type="gv" n="CXXXIX">
<lb n="6500"/>Renouart fu enmi le pré herbu,
<lb n="6501"/>Tint son tinel, onques mieudres ne fu.
<lb n="6502"/>Dist au paien : <q>« Or es tu confondu
<lb n="6503"/>Se tu ne croiz ou digne nom Jhesu ;
<lb n="6504"/>Se nel fes tost, ja t'avrai confondu.»<note resp="#AL">Guillemet fermant ajouté.</note></q>
<lb n="6505"/>Dist Valegrape <q>« Malvais ribaut tondu,
<lb n="6506"/>Malvés segnor as ci amenteü,
<lb n="6507"/>Qui si t'a fet assez despris et nu. »</q>
<lb n="6508"/>A icez moz l'a saisi par le bu.
<lb n="6509"/>Et Renoart, qui l'a aperceü,
<lb n="6510"/>Son tinel gete desus le pré herbu
<lb n="6511"/>Et a mout bien a luitier entendu.
<lb n="6512"/>Tant ont entr'eus la luite maintenu
<lb n="6513"/>Qu'a un fes sont a la terre cheü.
<lb n="6514"/>Mes Valegrape est en piez resaillu,
<lb n="6515"/>Prent le tinel Renoart qu'a veü ;
<lb n="6516"/>Nel pot lever en avant de son bu.
<lb n="6516a"/>En boutant a Renoart si feru
<lb n="6517"/>Mon escïent ja l'eüst abatu,
<lb n="6517a"/>Mais Renoart ne l'a mie atendu,
<lb n="6518"/>Fuiant li vet entor l'arbre foillu.</ab>
<ab type="gv" n="CXL">
<lb n="6519"/>Renouart fu tot seul enz el prael,
<lb n="6520"/>De son tinel n'a joie ne revel.
<lb n="6521"/>De l'arbre fet contre le Turc chastel,
<lb n="6522"/>Cil le dechace entor a son fisel ;
<lb n="6523"/>Le ber reclaime le baron saint Marcel.
<lb n="6524"/>Dist Valegrape : <q>« Or entent, ribaudel !
<lb n="6525"/>Croiras tu point el roi Luciabel ? 
<lb n="6525a"/>Se tu nel fais, ja avras tel chaudel
<pb n="241"/>
<lb n="6526"/>Voler ferai de ton chief le chapel. »</q>
<lb n="6527"/>Dist Renoart : <q>« Or as bien ton revel.
<lb n="6528"/>Mal dahé ait parmi le haterel
<lb n="6529"/>De moie part, sire, qui en est bel ! »</q>
<lb n="6530"/>Lors remembra Renoart del martel
<lb n="6531"/>Que il conquist quant il ocist Borel.
<lb n="6532"/>De son çaint l'oste, bien ovré a cisel,
<lb n="6533"/>Fiert Valegrape deseur le haterel ;
<lb n="6534"/>Desus l'espaule est rompue la pel,
<lb n="6535"/>En <num>.II.</num> moitiez est brisiez le martel ;
<lb n="6536"/>Mes neporquant li dona tel bendel
<lb n="6537"/>Que a genouz l'abati el prael.
<lb n="6538"/>Le grant tinel li chaï el ruiel
<lb n="6539"/>Et Renoart le saisi par l'anel,
<lb n="6540"/>Si li dona un si grant hatipel
<lb n="6541"/>Que de son chief li chaï le chapel.
<lb n="6542"/>Issi maintienent longuement le cembel.</ab>
<ab type="gv" n="CXLI">
<lb n="6543"/>Dist Renoart : <q>« Or entent, Valegrape !
<lb n="6544"/>J'ai mon tinel, ne quit que il m'eschape,
<lb n="6545"/>Ainz t'en avrai doné tele soupape
<lb n="6546"/>Mielz te vendroit tu fusses en Halape.
<lb n="6547"/>La merci Deu, or es tu en la trape ;
<lb n="6548"/>Or te covient remaintenir le chaple.
<lb n="6549"/>Se ne renoies Apolin et Sorape,
<lb n="6550"/>Je te dorrai tel cop sor cele chape
<lb n="6550a"/>Ne te vaudra vaillisant une sarpe. »</q>
<lb n="6551"/>Dist le paien : <q>« Mout sembles vain et vape. »</q>
<lb n="6552"/>A icez moz Renoart le refrape
<lb n="6553"/>Et Valegrape son tinel li rehape ;
<lb n="6554"/>Encor voudra remaintenir le chaple.</ab>
<ab type="gv" n="CXLII">
<lb n="6555"/>Or est li Turs auques asseürez ;
<lb n="6556"/>Le tinel tient Renoart, qu'est quarrez ;
<pb n="242"/>
<lb n="6557"/>Ne le puet pas bien tenir a ses lez.
<lb n="6558"/>De bien bouter est mout atalentez,
<lb n="6559"/>A Renoart a dit ses volentez :
<lb n="6560"/><q>« Esta, dist il, ne soiez trespensez !
<lb n="6561"/>D'une grant chose me sui aporpensez :
<lb n="6562"/>Comment as nom ? Qui est tes parentez ?
<lb n="6563"/>Qui est tes peres et tes amis charnez ? »</q>
<lb n="6564"/>Dist Renoart : <q>« Aparmain le savrez,
<lb n="6565"/>Renoart sui et d'Espaigne sui nez.
<lb n="6566"/>Mi peres est le fort roi Desramez
<lb n="6567"/>Et est mis oncles Tiebaut, li biaus armez,
<lb n="6568"/>E sont mi frere Jambus et Perceguez
<lb n="6569"/>Et Agolafre, Boreax et Maltriblez
<lb n="6570"/>Et Caïstrus et Carrel et Anrez
<lb n="6571"/>Et Malatars et Malars et Malez
<lb n="6572"/>Et Mirabel, Moraan et Barnez,
<lb n="6573"/>Et Valegrape, ce cuit, est li ainz nez.
<lb n="6574"/>J'ai <num>.XV.</num> freres trestouz rois coronez,
<lb n="6575"/>Fors moi tot seul, qui en sui li puis nez.
<lb n="6576"/>Ce m'est avis, bien sui enparentez,
<lb n="6577"/>Mes je nes pris <num>.II.</num> deniers monneez.
<lb n="6578"/>A Monloon fui d'Espaigne amenez :
<lb n="6579"/>Rois Looïs ert a Saint Jaque alez,
<lb n="6580"/>La m'acheta <num>.C.</num> mars d'argent pesez.
<lb n="6581"/>En la cuisine ai bien <num>.VII.</num> anz esté,
<lb n="6582"/>Ou ai esté sovent bien conreez ;
<lb n="6583"/>D'un mengier fere sui bien endoctrinez.
<lb n="6584"/>Ça m'amena Guillelmes au cor nez ;
<lb n="6585"/>En cest estor me fusse bien provez,
<lb n="6586"/>Mes un petit sui vers toi vergondez :
<lb n="6587"/>Mon tinel tienz et je sui desarmez ;
<lb n="6588"/>Ce m'est avis tu me tienz or les dez.
<lb n="6589"/>Mes, se m'en fusse hui matin porpensez,
<lb n="6590"/>De cest domage fusse bien trestornez,
<lb n="6591"/>Que je l'eüsse dedenz mes poinz glüez,
<lb n="6592"/>Mon bon tinel, que vos ore tenez.
<lb n="6593"/>Si m'aïst Dex, mout sui maleürez !
<lb n="6594"/>Se orendroit mon tinel me rendez,
<lb n="6595"/>Vers vos sera richement achatez,.
<lb n="6596"/>C. mars d'argent en balance pesez. »</q> 
<pb n="243"/>
<lb n="6597"/>Li paiens l'ot, si est haut escrïez :
<lb n="6598"/><q>« Mahomet sire, tu soies aorez !
<lb n="6599"/>Renoart frere, bien soiés vos trovez !
<lb n="6600"/>Venez ça, frere, par Mahom m'acolez !»<note resp="#AL">Guillemet fermant ajouté.</note></q>
<lb n="6601"/>Dist Renoart : <q>« Vassal, ensus estez !
<lb n="6601a"/>Si m'eïst Dex, n'iere de vos privés
<lb n="6602"/>S'ançois nen estes bautiziez et levez ;
<lb n="6603"/>Dont vos sera mon corot pardonnez. »</q></ab>
<ab type="gv" n="CXLIII">
<lb n="6604"/>Dist Valegrape : <q>« Renoart, ne foloie !
<lb n="6605"/>Quar croi Mahom, si entre en bone voie !
<lb n="6606"/>Tu seras coroné encui a mout grant joie.»<note resp="#AL">Guillemet fermant ajouté.</note></q>
<lb n="6607"/>Dist Renoart : <q>« Sarrazins, ne foloie
<lb n="6608"/>De ton Mahom ! quar je ne le creroie,
<lb n="6609"/>Pour nule rien ma loi ne guerpiroie,
<lb n="6610"/>Que Dex dona por aler droite voie. »</q>
<lb n="6611"/>Dist Valegrape : <q>« Fox est qui te chastoie !
<lb n="6612"/>Or te feré c'a home ne feroie.
<lb n="6613"/>S'a cest tinel le tuen cors ocioie,
<lb n="6614"/>Ce m'est avis que malvestié feroie. »</q>
<lb n="6615"/>Le tinel jete ensus hors de la voie,
<lb n="6616"/>Et Renoart i cort, qui a grant joie ;
<lb n="6617"/>Prent son tinel, entor lui le tornoie.</ab>
<ab type="gv" n="CXLIV">
<lb n="6618"/>Renouart prent la grant perche quarree ;
<lb n="6619"/>Il la paumoie, contremont l'a levee.
<lb n="6620"/>Fiert Valegrape ; tele li a donee
<lb n="6621"/>Que le cuirain n'i pot avoir duree ;
<lb n="6622"/>Tout li descire desi qu'en l'eschinee.
<lb n="6623"/>Dist Renoart : <q>« Une en avez portee.
<lb n="6624"/>Tu es mis freres, c'est verité provee ;
<lb n="6625"/>Quar croi en Dieu, qui fist ciel et rousee,
<pb n="244"/>
<lb n="6626"/>Et en Marie, qui roïne est clamee !
<lb n="6627"/>Se tu le fez, t'ame sera salvee. »</q>
<lb n="6628"/>Le paien l'ot, s'a la teste crollee.
<lb n="6629"/><q>« Je n'i creroie por l'or d'une contree. »</q>
<lb n="6630"/>Dist Renoart : <q>« Tu as fole pensee.
<lb n="6631"/>Quant tu ne croiz la Virgë henoree,
<lb n="6632"/>Je t'ocirai a ma perche quarree. »</q></ab>
<ab type="gv" n="CXLV">
<lb n="6633"/>Grant fu l'estor et longuement dura.
<lb n="6634"/>Et Renoart le paien regarda ;
<lb n="6635"/>Isnelement de Bertran li membra,
<lb n="6636"/>Qui del tinel bouter li commanda.
<lb n="6637"/>Desouz l'essele le grelle chief bouta
<lb n="6638"/>Et par devant le greignor retorna.
<lb n="6639"/>Fiert Valegrape, en boutant le hurta
<lb n="6640"/>Par tel aïr que tout en tressua
<lb n="6641"/>Et le fort cuir li rompi et faussa.
<lb n="6642"/>Soz le costé le tinel l'assena,
<lb n="6643"/>Ront li les costes et le cuer li creva.
<lb n="6644"/>Le paien chiet et un grant bret jeta,
<lb n="6645"/>Tot li Archant et la terre en crolla,
<lb n="6646"/>Et Renoart mout forment l'esgarda.
<lb n="6647"/>Or se repent forment que ocis l'a.</ab>
<ab type="gv" n="CXLVI">
<lb n="6648"/>Quant paien voient Valegrape est vaincuz,
<lb n="6649"/>De ses barons s'en fuient tuit li plus.
<lb n="6650"/>De ce fu mout Renoart irascuz.
<lb n="6651"/><q>« A las, dist il, com je sui malostruz !
<lb n="6652"/>N'ai nul souler, ainz ai les piez toz nuz,
<lb n="6653"/>Parmi les plantes en est li sans issuz. »</q>
<lb n="6654"/>Il se fist mort, a la terre est cheüz,
<lb n="6655"/>Un grant bret jete com fust a mort feru,
<lb n="6656"/>Mes toutes voies fu bien le fust tenuz. 
<pb n="245"/>
<lb n="6657"/><num>.M.</num> Sarrazin i vienent a escuz,
<lb n="6658"/>Qui tuit esgardent Renoart qui gist jus.
<lb n="6659"/>Paien s'escrïent <q>« Ne s'en fuie mes nus !
<lb n="6660"/>Cil est tüez qui nos a confonduz. »</q></ab>
<ab type="gv" n="CXLVII">
<lb n="6661"/>Sarrazin cuident que Renoart soit mors ;
<lb n="6662"/>Plus de <num>.XX.M.</num> i vienent les galos,
<lb n="6663"/>Renoart boutent de lances et de cros.
<lb n="6664"/>Il sailli sus, ausi bret com uns tors.
<lb n="6665"/>Paien le voient, si li tornent les dos ;
<lb n="6666"/>Et Renoart les suit de mout grant tros.
<lb n="6667"/>De son tinel brise as paiens les dos,
<lb n="6668"/>Puis lor escrie et lor dit a briés mos :
<lb n="6669"/><q>« Filz a putain, mar m'i avez enclos.
<lb n="6670"/>Ne puis avoir un seul jor de repos. »</q></ab>
<ab type="gv" n="CXLVIII">
<lb n="6671"/>Renouart tint a <num>.II.</num> poinz sa maçue ;
<lb n="6672"/>Cil qu'il ataint a un cop mort le rue.
<lb n="6673"/>Ez vos un TUrc une voie batue,
<lb n="6674"/>Grishart ot nom d'oltre l'Isle Perdue,
<lb n="6675"/>Et fu sa fille Guinehart la boçue.
<lb n="6676"/>Ja por mengier la char d'un home crue
<lb n="6677"/>A l'orde vielle ne convenra aüe.
<lb n="6678"/>Grishart portoit une hache molue ;
<lb n="6679"/>Fiert Renoart, durement s'esvertue.
<lb n="6680"/>L'iaume li tranche et la broine menue ;
<lb n="6681"/>Jusqu'a la char est la hache corue,
<lb n="6682"/>Li sans cheï desor l'erbe menue.
<lb n="6683"/>Dist Renoart <q>« Or en ai une eüe,
<lb n="6684"/>Par tans vos iert mout richement rendue. »</q>
</ab>
<pb n="246"/>
<ab type="gv" n="CXLIX">
<lb n="6685"/>Grant fu l'estor, merveillos et mortax ;
<lb n="6686"/>Et Renoart fu legier et isneaus.
<lb n="6687"/>Et dist Grishart : <q>« Qui estes vos, ribax ?
<lb n="6688"/>Chetis resembles mout bien a tes drapiax.
<lb n="6689"/>En la cuisine as rosti tes mustiax
<lb n="6690"/>Et as torchiez les poz et les vessiax.
<lb n="6691"/>Mes solement por ce que tu es biax,
<lb n="6692"/>Je te dorrai et citez et chastiax
<lb n="6693"/>Et ma sereur, qui a nom Florechaux,
<lb n="6694"/>C'est cele dame qui porte cele fax.
<lb n="6695"/>Rois en seras, ainz que cout li solaus ;
<lb n="6696"/>Si lai tes dex, qui ne valent <num>.II.</num> ax. »</q>
<lb n="6697"/>Dist Renoart : <q>« Filz a putain, ribaux,
<lb n="6698"/>Mar i passastes, si m'aït saint Thomas ! »</q>
<lb n="6699"/>Il passe avant, ainz ne fu arestax ;
<lb n="6700"/>Fiert le paien desor l'iaume a esmax.
<lb n="6701"/>Ne li valut ne coife ne chapiax
<lb n="6702"/>Que a ses piez n'en pende li cerviax.
<lb n="6703"/>Dist Renoart : <q>« Poise bien cest fuissiax !
<lb n="6704"/>Jamés n'irez a treche ni a bax. »</q>
<lb n="6705"/>A cez paroles i vient li rois Tiebax
<lb n="6706"/>Et Desramez et <num>.XIIII.</num> amirax
<lb n="6707"/>Et <num>.XXX.M.</num> de paiens desloiax.
<lb n="6708"/>Se Dex n'en pense, le pere esperitax,
<lb n="6709"/>Renoart iert delivrez as vassax.</ab>
<ab type="gv" n="CL">
<lb n="6710"/>Grant fu li criz, la noise et la mellee,
<lb n="6711"/>Sonent boisines et cors a la menee.
<lb n="6712"/>Li quens Guillelmes a la noise escoutee,
<lb n="6713"/>Monjoie escrie, sa gent a assemblee.
<lb n="6714"/>Se Dex n'en pense, qui fist ciel et rousee,
<lb n="6715"/>Cele compaigne sera desbaretee.
<lb n="6716"/>Et quant Flohart a oï la crïee
<pb n="247"/>
<lb n="6717"/>Et la parole oïe et escoutee
<lb n="6718"/>Que Renoart a la perche quarree
<lb n="6719"/>A mort son frere, qui gist gueule baee,
<lb n="6720"/>Elle saut sus trestote eschevelee.
<lb n="6721"/><num>.XV.</num> piez ot, tant l'ont François esmee,
<lb n="6722"/>D'un cuir de bugle estoit envelopee.
<lb n="6723"/>O tot la fauz est en L’estor entree.
<lb n="6724"/>A Renoart l'a Guillelmes mostree.
<lb n="6725"/><q>« Dex, dist Guillelmes, sainte Virge henoree,
<lb n="6726"/>Quel beste est ce que je voi la armee ?
<lb n="6727"/>S'ele vit longues, je n'i avrons duree. »</q>
<lb n="6728"/>Dist Renoart : <q>« Folie avez pensee ;
<lb n="6729"/>Je l’ocirai a ma perche quarree. »</q>
<lb n="6730"/>Ez vos Flohart corant de randonee ;
<lb n="6731"/>De sa bouche ist une si grant fumee
<lb n="6732"/>Trestote l'ost en fu empullentee.
<lb n="6733"/>Et Renoart i vint a l'encontree,
<lb n="6734"/>Si li escrie : <q>« Pute vielle desvee,
<lb n="6735"/>Quex vis deables vos ont d'enfer gitee ?
<lb n="6736"/>De quex maufez fustes vos engendree ?
<lb n="6737"/>Puis que vos estes reïne coronee,
<lb n="6738"/>Deüssiez estre en vo chambre pavee
<lb n="6739"/>A un malfé qui vos eüst amee.
<lb n="6740"/>Por de besanz plaine mine comblee
<lb n="6741"/>Ne vos voudroie avoir despucelee. »</q>
<lb n="6742"/>Ot le Flohart, si en fu aïree.
<lb n="6743"/>El li escrie : <q>« Ribaut, soufle tostee,
<lb n="6744"/>Par Mahomet, mar m'avez ramponee.
<lb n="6745"/>De ceste fauz te dorrai tel colee
<lb n="6746"/>Jamés par toi n'iert paiele escuree
<lb n="6747"/>Ne poz torchiez ne chaudiere escumee. »</q>
<lb n="6748"/>El passe avant, s'a la fauz entesee,
<lb n="6749"/>Et Renoart l'a forment redoutee.
<lb n="6750"/>Contre la fauz a la perche jetee,
<lb n="6751"/>Tranche du fer dont elle estoit bendee ;
<lb n="6752"/>Grant demi pié est en la perche entree.
<lb n="6753"/>Renoart sache et la vielle a rüee,
<lb n="6754"/>Et sa fauz est en <num>.II.</num> moitiez froëe.
<lb n="6755"/>C'est une chose que Renoart agree.
</ab>
<pb n="248"/>
<ab type="gv" n="CLI">
<lb n="6756"/>Renouart voit la grant fauz peçoïe,
<lb n="6757"/>Grant joie en ot ; la vielle fu irie,
<lb n="6758"/>Del poing le fiert par dejoste l'oïe
<lb n="6759"/>Que <num>.II.</num> des denz li peçoie et esmie.
<lb n="6760"/>Dist Renoart : <q>« Bone m'avez païe. »</q>
<lb n="6761"/>Il saut avant, la vielle a embracie
<lb n="6762"/>Et elle lui, ne fu mie esbahie ;
<lb n="6763"/>Par tel vertu, nel mescreez vos mie,
<lb n="6764"/>Qu'a Renoart a l'eschine ploïe.
<lb n="6765"/>Et Renoart a la vielle guenchie
<lb n="6766"/>Qui plus puoit que charoigne porrie.
<lb n="6767"/>Et Flohart a la ventaille saisie,
<lb n="6768"/>As denz li a del hauberc esrachie ;
<lb n="6769"/>Ausi tranglot com ce fust formagie.
<lb n="6770"/>Dist Renoart : <q>« Dame sainte Marie,
<lb n="6771"/>A vos commant et mon cors et ma vie !
<lb n="6772"/>Grant poor ai que ceste ne m'ocie. »</q></ab>
<ab type="gv" n="CLII">
<lb n="6773"/>Quant Renoart voit Flohart qui desroie,
<lb n="6774"/>Mout la redoute ; por quoi en mentiroie ?
<lb n="6775"/>Jhesu reclaime et la paterne vraie.
<lb n="6776"/><q>« Saint Lïenart, qui les prisons desloie,
<lb n="6777"/>Saint Julïen, mon tinel vos otroie ;
<lb n="6778"/>Sor vostre autel de bon cuer le metroie
<lb n="6779"/>Se de cest champ le pris porter pouoie. »</q>
<lb n="6780"/>Fiert la paiene que le col li peçoie ;
<lb n="6781"/>Elle chiet morte et s'estent et patoie.
<lb n="6782"/>Dist Renoart : <q>« Jesez vos toute coie,
<lb n="6783"/>Vielle punese, gardez que ne vos oie ! »</q>
<lb n="6784"/>Son tinel prent, si le besse et paumoie.
<lb n="6785"/>Dist Renoart : <q>« Certes, ne vos donroie,
<lb n="6786"/>Sire tinel, por la cité de Troie.
<lb n="6787"/>Mes li bon saint vos avra toute voie. »</q> 
</ab>
<pb n="249"/>
<ab type="gv" n="CLIII">
<lb n="6788"/>Desramez vient poignant par le tornoi ;
<lb n="6789"/>Son filz encontre Renoart devant soi,
<lb n="6790"/>Nel connut mie, si vos dirai por quoi :
<lb n="6791"/>Que malement resemble filz de roi,
<lb n="6792"/>Tot est nuz piez, povre estoit son conroi.
<lb n="6793"/>Dist Desramez : <q>« Quex hom es tu ? Di moi. »</q>
<lb n="6794"/>Dist Renoart : <q>« Je le vos conterai ;
<lb n="6795"/>Mal aie je se je por vos le lai.
<lb n="6796"/>Renoart sui, engendré fui d'un roi.
<lb n="6797"/>Hom sui Guillelme, si l'aim en bone foi.
<lb n="6798"/>Se mal li fez, je le feré a toi.
<lb n="6799"/>Cil te deffie qui n'a soing de ta loi :
<lb n="6800"/>C'est mon tinel que je tieng et paumoi. »</q></ab>
<ab type="gv" n="CLIV">
<lb n="6801"/>Dist Desramez : <q>« Renoart, biax amis,
<lb n="6802"/>Tu es mon filz, par foi le te plevis.
<lb n="6803"/>Par tot le monde t'ai ge cerchié et quis ;
<lb n="6804"/>Que croi Mahom, qui est poësteïs !
<lb n="6805"/>Tu seras coronez ainz que past li midis.
<lb n="6806"/>Se je t'oci, jel feré a envis ;
<lb n="6807"/>Pechié sera, si com dit li escris. »</q>
<lb n="6808"/>Dist Renoart : <q>« Ja n'en soiez maris.
<lb n="6809"/>Se je t'eschap, tu seras malbaillis.
<lb n="6810"/>Ne te leré jusqu'au port de Lutis
<lb n="6811"/>Borc ne chastel, cité ne plesseïs
<lb n="6812"/>Que ne t'abate, tant soit forz ne garnis. »</q>
<lb n="6813"/>Desramez l'ot, d'ire en est toz nercis.
<lb n="6814"/>Il tret le brant d'acier, l'escu a avant mis ;
<lb n="6815"/>Fiert Renoart sor le chapel voltis ;
<lb n="6816"/>Bon fu li feutre qui n'est un point malmis.
<lb n="6817"/>Dist Renoart : <q>« Fol plet avez enpris.
<lb n="6818"/>Je vos defi par le cors saint Denis.
<lb n="6819"/>Ne sui vo filz, certes, ne vos amis.
<pb n="250"/>
<lb n="6820"/>Se je devoie en enfer estre mis,
<lb n="6821"/>Ne cesseroie tant com tu soies vis. »</q></ab>
<ab type="gv" n="CLV">
<lb n="6822"/><q>« Fuiz Renoart, dist le rois Desramez,
<lb n="6823"/>Quant te norri, je fis que fol provez ;
<lb n="6824"/>Mielz me venist tu fusses enflambez. »</q>
<lb n="6825"/>Dist Renoart : <q>« Vos dites veritez ! »</q>
<lb n="6826"/>Encontremont a le tinel levez,
<lb n="6827"/>A haute voiz a Renoart crïez :
<lb n="6828"/><q>« Par cel Seignor qui en croiz fu penez,
<lb n="6829"/>Je vos ferrai se vos ne vos gardez.
<lb n="6830"/>Mal aiez vos se vos ne m'en creez. »</q>
<lb n="6831"/>Li rois guenchi, qu'il ne fu adesez ;
<lb n="6832"/>Encontre terre est le tinel hurtez,
<lb n="6833"/>Et li rois s'est a Renoart meslez.
<lb n="6834"/>Du brant d'acier li done <num>.II.</num> cox desmesurez
<lb n="6835"/>Amont en l'elme, qui fu bon et safrez.
<lb n="6836"/>Ne l'empoira <num>.II.</num> deniers monneez,
<lb n="6837"/>Mes Renoart fu auques estonnez,
<lb n="6838"/>Quar li rois fu et forz et adurez.
<lb n="6839"/>Et Renoart fu forment aïrez,
<lb n="6840"/>Son pere fiert en boutant el costez,
<lb n="6841"/>Que <num>.III.</num> des costes li a el cors froëz.
<lb n="6842"/>Desramez s'est de la dolor pasmez ;
<lb n="6843"/>Paien quidierent que li rois fust tüez.
<lb n="6844"/>Renoart boutent es flans et es costez,
<lb n="6845"/>Lancent li lances et fausarz empanez.
<lb n="6846"/>La fu forment Renoart encombrez.</ab>
<ab type="gv" n="CLVI">
<lb n="6847"/>Sarrazin vont Renoart assaillant ;
<lb n="6848"/>Lancent li lances et fausart en gitant.
<lb n="6849"/>Mors fu ileques, ja n'en eüst garant,
<lb n="6850"/>Mes au rescorre vint Guillelmes poignant, 
<pb n="251"/>
<lb n="6851"/>Et Aymeris et tuit si <num>.V.</num> enfant
<lb n="6852"/>Et si neveu et si autre parent.
<lb n="6853"/>A l'estandart les en mainent batant.</ab>
<ab type="gv" n="CLVII">
<lb n="6854"/>Grant fu l'estor et fort et adurez.
<lb n="6855"/>Et Renoart est ariere tornez.
<lb n="6856"/>Il est assis souz un arbre ramez ;
<lb n="6857"/>Son tinel prent, si l’esgarda assez.
<lb n="6858"/>Amont el chief fu tot ensanglantez
<lb n="6859"/>Del sanc de cels que il avoit tüez.
<lb n="6860"/>De son lignage s'est un poi porpensez.
<lb n="6861"/><q>« A ! las, dist il, tant sui maleürez !
<lb n="6862"/>Or ai ocis les miens amis charnez,
<lb n="6863"/>Et a mon pere ai brisié les costez.
<lb n="6864"/>Icist pechié ne m'iert ja pardonnez.
<lb n="6865"/>Et qu'ai je dit ? Ce a fait mon tinez.
<lb n="6866"/>Mal soit de l'eure que il fu charpentez ! »</q>
<lb n="6867"/>Son fust geta devant lui enz es prez ;
<lb n="6868"/>Li bouz en est en la terre coulez.
<lb n="6869"/><q>« Va, dist il, fust, mar fuses tu copez !
<lb n="6870"/>Tu as esté de moi mout enourez ;
<lb n="6871"/>Or m'en irai et vos ci remendrez,
<lb n="6872"/>Jamés par moi avant n'ieres portez. »</q>
<lb n="6873"/>Adonques s'est Renoart regardez,
<lb n="6874"/>Voit une gent qu'est issue des nez.
<lb n="6875"/>Rois Haucebier les a devant guiez.
<lb n="6876"/>Granz fu et forz, <num>.XV.</num> piez mesurez ;
<lb n="6877"/>En son dos erent <num>.III.</num> bons hauberz safrez
<lb n="6878"/>Et a son col <num>.III.</num> bons escuz bendez,
<lb n="6879"/>Et <num>.III.</num> espees pendent a ses costez ;
<lb n="6880"/>Tint un espié qui ert grant et quarrez,
<lb n="6881"/>D'un venin de serpent fu tot envenimez.
<lb n="6882"/>Por sa grant force estoit mout redoutez.
<lb n="6883"/>Et Renoart le vit, s'est retornez,
<lb n="6884"/>A son tinel corut toz effreez.
<lb n="6885"/><q>« Amis, dist il, nos somes acordez.
<pb n="252"/>
<lb n="6886"/>Ci vient tel hom qui n'est pas mes privez,
<lb n="6887"/>Ne finerai s'avrai a lui jostez.
<lb n="6888"/>Or i parra com vos m'aïderez. »</q>
<lb n="6889"/>Lors se guenchi, vers lui s'est retornez ;
<lb n="6890"/>Il li escrie : <q>« Sarrazins, don venez ?
<lb n="6891"/>Voulez combatre a moi enmi ces prez ?
<lb n="6892"/>Ja por bataille mes ne remüerez ? »</q>
<lb n="6893"/>Dist Haucebier : <q>« Tes, fol escervelez !
<lb n="6894"/>Ja hom a pié n'iert par moi adesez.
<lb n="6895"/>Tes dras ne valent <num>.II.</num> deniers monneez ;
<lb n="6896"/>Bien sembles fox, se tu estoies rez. »</q>
<lb n="6897"/>Dist Renoart : <q>« Or ne me ramponez !
<lb n="6898"/>A vos que monte se j'ai dras despanez ?
<lb n="6899"/>Le cuer n'est mie en l'ermin engoulez,
<lb n="6900"/>Ainz est ou ventre la ou Dex l'a plantez.
<lb n="6901"/>Rois qui por dras tient homë en viltez
<lb n="6901a"/>N'est pas preudom, sachiez de verité,
<lb n="6902"/>Quar tiex est riches qui chiet en povretez,
<lb n="6903"/>Et tex est povres a cui Dex done assez.
<lb n="6904"/>Riche malvés ne valt <num>.II.</num> auz pelez.
<lb n="6905"/>Qui que le prise, ja par moi n'iert loëz.
<lb n="6906"/>Se je sui povres, encor avrai assez,
<lb n="6907"/>Encore serai riches roi coronez. »</q>
<lb n="6908"/>Dist Haucebier : <q>« Va ta voie, desvez !
<lb n="6909"/>S'a toi me combatoie, j'en seroie blasmé.
<lb n="6910"/>Mes moustre moi Guillelmë au cort nez.
<lb n="6911"/>Por seue amor seras tu ja tüez. »</q>
<lb n="6912"/>Dist Renoart : <q>« Se Dex plest, non ferez ;
<lb n="6913"/>Ne ferez pas si com avez pensez.
<lb n="6914"/>Il a en moi el que vos ne quidez.
<lb n="6915"/>Quar, se Dex plest, quant vos m'eschaperez
<lb n="6916"/>Ja a Guillelme mes rien ne forferez.
<lb n="6917"/>Je vos desfi, des imés vos gardez ! »</q>
<lb n="6918"/>Lieve le fust et est avant passé ;
<lb n="6919"/>Fiert Haucebier, que tot l'a estonné,
<lb n="6920"/>Que le chief a de son fust tot quassé ;
<lb n="6921"/>Une des bendes cheï enmi le pré.
<lb n="6922"/>Et Renoart s'est forment escrïé :
<lb n="6923"/><q>« Sainte Marie, mon tinel me sauvez ! »</q> 
</ab>
<pb n="253"/>
<ab type="gv" n="CLVIII">
<lb n="6924"/>Haucebier voit Renoart l'a feru ;
<lb n="6925"/>De mautalant a tot le sanc perdu.
<lb n="6926"/>Point le destrier, qui randone menu,
<lb n="6927"/>Fiert Renoart de son espié molu,
<lb n="6928"/>Lez le costé li mist le fer agu.
<lb n="6929"/>Dex le gari, qu'en char ne l'a feru.
<lb n="6930"/>Dist Renoart : <q>« Bien m'avez conseü. »</q>
<lb n="6931"/>Tint son tinel, Haucebier a feru
<lb n="6932"/>Amont en l'iaume par mout ruiste vertu ;
<lb n="6933"/>Ne l’empira vaillissant un festu.
<lb n="6934"/>A Renoart est mout mesavenu :
<lb n="6935"/>L'une des bendes cheï el pré herbu.
<lb n="6936"/>Dont reclama le glorïeus Jhesu
<lb n="6937"/>Que il li tiegne son tinel en vertu.</ab>
<ab type="gv" n="CLIX">
<lb n="6938"/>Rois Haucebier del puis de Grimoree
<lb n="6939"/>Point le cheval, si a traite l'espee ;
<lb n="6940"/>Fiert Renoart par mout grant aïree ;
<lb n="6941"/>De son chapel a la maille fauxee.
<lb n="6942"/>Ne fust la coiffe de la broigne ferree,
<lb n="6943"/>Fendu l'eüst desi en l'eschinee.
<lb n="6944"/>Et Renoart li a tele donee
<lb n="6945"/>La mestre bende del tinel est volee.
<lb n="6946"/>N'en i a c'une, icele estoit faussee.
<lb n="6947"/>Dist Renoart : <q>« Ci a forte jornee !
<lb n="6948"/>Se pert ma perche, qui einsi est quassee,
<lb n="6949"/>De fort heure ai commencié la meslee. »</q></ab>
<ab type="gv" n="CLX">
<lb n="6950"/>Renouart a son tinel regardé,
<lb n="6951"/>Brisié le voit et fendu et froé ;
<lb n="6952"/>N'ot si grant duel en trestot son aé.
<pb n="254"/>
<lb n="6953"/>Son fust reprent et si l'a entesé ;
<lb n="6954"/>Tant fierement l’a Renoart levé
<lb n="6955"/>Autresi bruit com foldre contre oré.
<lb n="6956"/>Fiert Haucebier sor son heaume gemé
<lb n="6957"/>Par tel vertu le cors a tressüé ;
<lb n="6958"/>Trusqu'en la sele l'a fendu et quassé.
<lb n="6959"/>Son tinel a par mileu tronçoné ;
<lb n="6960"/>Icest damage n'avra l'en restoré !
<lb n="6961"/>Dist Renoart : <q>« Or vos ai assené ;
<lb n="6962"/>Mes, ce m'est vis, n'i ai riens conquesté,
<lb n="6963"/>Que mon tinel ai fendu et froé. »</q></ab>
<ab type="gv" n="CLXI">
<lb n="6964"/>Quant li tinel Renoart fu froëz,
<lb n="6965"/>Paien l'acueillent environ et en lez ;
<lb n="6966"/>De totes parz li ont granz cops donez.
<lb n="6967"/>Ne li sovint de l'espee del lez,
<lb n="6968"/>Que li ot ceinte Guiborc a ses costez.
<lb n="6969"/>Del poig qu'a gros les a forment frapez ;
<lb n="6970"/>Cil qu'il feroit est mout tost ostelez.
<lb n="6971"/>Plus de <num>.L.</num> en a escervelez,
<lb n="6972"/>Mes de paiens fu si grant la plentez
<lb n="6973"/>Ja fust iluec Renoart tormentez,
<lb n="6974"/>Quant li bers s'est a son brant ahurtez.
<lb n="6975"/>Tret le del fuerre, si gita grant clartez.
<lb n="6976"/>Fiert Goulias, qui tenoit Balesguez,
<lb n="6977"/>Trusqu'el braier li est li brans colez ;
<lb n="6978"/>A l’autre cop en a <num>.II.</num> craventez.
<lb n="6979"/>Dist Renoart : <q>« Ceste arme entre souëf.
<lb n="6980"/>Bien ait la dame qui la me ceint au lez !
<lb n="6981"/>Se ge cuidasse que costel fussent tel,
<lb n="6982"/>Toz les eüsse avec moi aportez. »</q></ab>
<ab type="gv" n="CLXII">
<lb n="6983"/>Grant fu l'estor, longuement a duré ;
<lb n="6984"/>Et Renoart tint le brant aceré,
    <pb n="255"/>
<lb n="6985"/>Qui plus tranchoit que raisoir afilé.
<lb n="6986"/>Devant lui garde, s'a veü Triboé,
<lb n="6987"/>Un fier paien de grant nobilité ;
<lb n="6988"/>Tout le porfent desqu'el neu del baudré.
<lb n="6989"/>Paien s'escrïent : <q>« Nos somes fol prové,
<lb n="6990"/>Qui nos fesons ocire a cest maufé. »</q>
<lb n="6991"/>Dist Renoart : <q>« Mout me merveil, par Dé :
<lb n="6992"/>Si petite arme qui a tel poësté !
<lb n="6993"/>Par moi seront paien desbareté. »</q>
<lb n="6994"/>Dïent paien : <q>« Ci avons trop esté ! »</q>
<lb n="6995"/>A icest mot sont en fuie torné,
<lb n="6996"/>A lor nes vinrent trestuit desbareté,
<lb n="6996a"/>Or quident il bien estre a sauveté,
<lb n="6997"/>Mes Renoart i avoit ja esté,
<lb n="6998"/>Qui lor avoit malement atorné.
<lb n="6999"/>Nes et dromons lor avoit effondré,
<lb n="7000"/>Les maz brisiez et gouvernaus froëz,
<lb n="7001"/>N'en i a nul ne soient effondrez
<lb n="7002"/>Fors un tot seul qui en est eschapez ;
<lb n="7003"/>En cel entra li forz rois Desramez,
<lb n="7004"/>Li rois i entre entre lui et Huré ;
<lb n="7005"/>Traient lor ancre, s'ont lor voile levé ;
<lb n="7005a"/>En mer s'enpaignent ; or sont a sauveté.
<lb n="7006"/>Li vis deable lor dona tel oré
<lb n="7007"/>Desi a Cordres ne se sont aresté.
<lb n="7008"/>Li remenanz est mout mal hostelé,
<lb n="7009"/>Par Aleschans vont tuit desbareté.
<lb n="7010"/>Enmi lor voie ont Bauduc encontré,
<lb n="7011"/>Qui a son col portoit un mail quarré ;
<lb n="7012"/>Quiert Renoart, mes ne l'a pas trové.
<lb n="7012a"/>Paien le voient, si li ont escrïé :
<lb n="7013"/><q>« Ha ! Bauduc sire, aiez de nos pité !
<lb n="7014"/>Li quens Guillelmes a le champ afiné,
<lb n="7015"/>Par mer s'en fuit le fort roi Desramé,
<lb n="7016"/>Et nos fuions comme buef escorné.
<lb n="7017"/>Tuit serons mort ainz qu'il soit avespré. »</q>
<lb n="7018"/>Bauduc l'entent, pres n'a le sens desvé ;
<lb n="7019"/>Dit as paiens : <q>« Soiez asseüré !
<lb n="7020"/>Ainz la nuit ierent mi grant cop esprové.
<pb n="256"/>
<lb n="7021"/>Or vueill vengier mon oncle Desramé. »</q>
<lb n="7022"/>Atant s'en torne, s'en a paiens mené.
<lb n="7023"/>Une faviere ont mout grande trové ;
<lb n="7024"/>Assez i ot feves a grant planté.
<lb n="7025"/>La sont paien communement entré ;
<lb n="7026"/>Icele nuit sont iluec ostelé,
<lb n="7027"/>Des feves ont plus d'un mui escossé.
<lb n="7028"/>Il en mengierent, quar de pain n'ont gosté.
<lb n="7029"/>Mielz lor venist fouir a sauveté.
<lb n="7030"/>Li rois Bauduc a paiens apelé :
<lb n="7031"/><q>« Baron, dist il, vez le soleil cliné ;
<lb n="7032"/>N'avez mes garde tant qu'il soit ajorné.
<lb n="7033"/>Ge m'en irai aval delez cel gué
<lb n="7034"/>Se ja verroie dant Guillelme au cor nez
<lb n="7035"/>Et le vassal que l'en m'a tant loé.
<lb n="7036"/>Ne mengerai ne de pain ne de blé
<lb n="7037"/>Tant que je l'aie par mon cors sol maté. »</q></ab>
<ab type="gv" n="CLXIII">
<lb n="7038"/>Li rois Bauduc issi de la faviere.
<lb n="7039"/>Le cors ot grant et hideuse la chiere,
<lb n="7040"/>Il tint le mail, dont la hante est pleniere.
<lb n="7041"/>Ainz qu'il retort, avra bataille fiere,
<lb n="7042"/>Quar Renoart vient toute une charriere.
<lb n="7043"/>Li rois Bauduc li vint a l'encontriere ;
<lb n="7044"/>A voiz s'escrie : <q>« N'i gariroiz, trichierre ! »</q>
<lb n="7045"/>Dist Renoart : <q>« Vos mentez, dant lechierre !
<lb n="7046"/>En Deu me fi et el baron saint Pierre ;
<lb n="7047"/>Ja por ton dit ne m'en irai arriere. »</q></ab>
<ab type="gv" n="CLXIV">
<lb n="7048"/>Li rois Bauduc fu mout desmesurez,
<lb n="7049"/>Il tint le mail, qui fu granz et quarrez.
<lb n="7050"/>Renoart a ,IIII. moz escriiez : 
<lb n="7051"/><q>« Di moi, vassal, comment tu es nomez,
<pb n="257"/>
<lb n="7051a"/>Qui est tes peres, en quel païs fus né ;
<lb n="7052"/>N'en mentir mie, mes di moi verité. »</q>
<lb n="7053"/>Dist Renoart : <q>« Un petit me soffrez.
<lb n="7054"/>Si m'aïst Dex, dirai vos veritez :
<lb n="7055"/>En droit baptesme sui Renoart clamez
<lb n="7056"/>Et est mes peres li forz rois Desramez.
<lb n="7057"/>Or t'ai voir dit, si m'aïst charité. »</q> 
<lb n="7058"/>Et dit Bauduc : <q>« Je te connois assez.
<lb n="7059"/>Mes cosins est, quar de m'antain fus nez ;
<lb n="7060"/>Mes oncles est li forz rois Desramez.
<lb n="7061"/>Es tu dont ce qui tant nos a grevez ?
<lb n="7062"/>Sor toz les autres es prisiez et loëz ;
<lb n="7063"/>Parmi l'estor t'avrai hui quis assez ;
<lb n="7064"/>Un tinel portes qui devant est ferrez.
<lb n="7065"/>Ne te trouvai, tant sui ge plus irez. »</q>
<lb n="7066"/>Dist Renoart : <q>« A vos eulz me veez.
<lb n="7067"/>Ge sui icil vassax que vos querez. »</q>
<lb n="7068"/>Et dit Bauduc : <q>« Il me vient mout a grez.
<lb n="7069"/>Renoart frere, ou est vostre tinez ?
<lb n="7070"/>Li quens Guillelmes vos tient en grant viltez,
<lb n="7071"/>Nus et deschauz comme garçon alez.
<lb n="7072"/>Fetes le bien, o moi vos en venez.
<lb n="7073"/>Partirai vos totes mes heritez ;
<lb n="7074"/>Des forz tors d'Acre feroiz voz volentez,
<lb n="7075"/>Et j'occirrai le marchis au cor nez
<lb n="7075a"/>Et les François qu'a o lui amenez.
<lb n="7075b"/>Mahoms en ert serviz et anorez,
<lb n="7075c"/>Et le lor Deu honiz et vergondez. »</q>
<lb n="7076"/>Dist Renoart : <q>« Onques plus n'en parlez ;
<lb n="7077"/>Ne le feroie por <num>.M.</num> mars d'or pesez.
<lb n="7078"/>Ge croi en Deu et ses saintes bontez,
<lb n="7079"/>Et la pucele quel porta en ses lez.
<lb n="7080"/>Tant com je vive n'en ert mes cuers tornez ;
<lb n="7081"/>Quar Mahomet ne vaut <num>.II.</num> oés pelez,
<lb n="7082"/>Fors sol li ors qui i est amassez ;
<lb n="7083"/>Si le puet l'en giter en ces fossez
<lb n="7084"/>Si comme un chien se il estoit tüez. »</q>
<lb n="7085"/>Et dit Bauduc : <q>« Or as dis que desvez.
<lb n="7086"/>Puis que je voi que Mahom ne creez,
<pb n="258"/>
<lb n="7087"/>Ge vos ferrai se vos ne vos gardez. »</q>
<lb n="7088"/>Dist Renoart : <q>« Dex est mes avoëz,
<lb n="7089"/>Et li miens cors en ses mains commandez ;
<lb n="7090"/>De bien combatre sui toz entalentez. »</q>
<lb n="7091"/>Estes les vos amedeus deffiez.</ab>
<ab type="gv" n="CLXV">
<lb n="7092"/>Li dui baron sont parti et sevré ;
<lb n="7093"/>Lors s'entrevienent quant se sont deffié.
<lb n="7094"/>Renoart tint un bon brant aceré
<lb n="7095"/>Et Bauduc tint le grant maill entesé,
<lb n="7096"/>Vers Renoart a ruiste cop gité ;
<lb n="7097"/>Li bers guenchist, qu'il ne l'a assené.
<lb n="7098"/>Le pan consuit del blanc hauberc saffré,
<lb n="7099"/>Quanqu'il ataint a contreval rasé,
<lb n="7100"/>Desi en terre est le cop avalé.
<lb n="7101"/>Renoart saut, un cop li a doné
<lb n="7102"/>Desus le chief parmi l'eaume gemé ;
<lb n="7103"/>Ne fust la coiffe del blanc hauberc saffré,
<lb n="7104"/>A icel cop eüst l'estor finé.
<lb n="7105"/><q>« Voir, dit Bauduc, vos m'avez assené. »</q>
<lb n="7106"/>Par grant aïr a le mail entesé ;
<lb n="7107"/>Or ait Jhesus de Renoart pité,
<lb n="7108"/>Quar, s'il l'ataint, tot l'avra afolé.
<lb n="7109"/>Renoart fu de grant nobilité ;
<lb n="7110"/>Le cop guenchi, qu'il ne fu assené.
<lb n="7111"/>En <num>.II.</num> moitiez a son mail tronçonné ;
<lb n="7112"/>Renoart saut, s'a un tronçon combré,
<lb n="7113"/>Une toise ot de lonc par verité.
<lb n="7114"/>Son branc d'acier a el fuerre bouté,
<lb n="7115"/>Ensus se tret, s'a Bauduc escrïé :
<lb n="7116"/><q>« Sire cosins, je vos ai mout amé,
<lb n="7117"/>Des que ge fui enfes de juene aé ;
<lb n="7118"/>Ge sai de voir, si le m'a l'en conté,
<lb n="7119"/>Li plus hardiz iés de mon parenté.
<lb n="7120"/>Forment t'amasse et tenisse en chierté
<lb n="7121"/>Se tu creüsses el roi de maiesté. »</q>
<lb n="7122"/>Et dit Bauduc : <q>« Ainz i soient maufé !
    <pb n="259"/>
<lb n="7123"/>Ja moi et toi ne seron acordé,
<lb n="7124"/>Tant que t'avrai et vaincu et maté.
<lb n="7125"/>Cuides me tu avoir espoanté
<lb n="7126"/>Se de mon fust as un pou recovré ?
<lb n="7127"/>Par Mahom, se n'avoie que sol mon poing quarré
<lb n="7128"/>Et vos fussiez tel quatre contre moi assemblé,
<lb n="7129"/>Si vos avroie conquis ainz l'avespré. »</q>
<lb n="7130"/>A icest mot se resont deffié ;
<lb n="7131"/>De bien ferir sont mout entalenté.
<lb n="7132"/>Ez vos poignant un chevalier armé ;
<lb n="7133"/>De l'estor vint, ou il estoit alé.
<lb n="7134"/>Renoart voit, mout l'a bien avisé,
<lb n="7135"/>Outre s'en passe, ne li a mot soné.
<lb n="7136"/>Trusqu'a Guillelme ne s'est mie aresté ;
<lb n="7137"/>De Renoart avoit le cuer iré,
<lb n="7137a"/>Dont il ne set novelle ne verté.
<lb n="7138"/>Li chevaliers s'est mout haut escrïé :
<lb n="7139"/><q>« Sire Guillelmes, trop avez demoré.
<lb n="7140"/>Renoart vi soz un arbre ramé,
<lb n="7141"/>Qui se combat a un si grant maufé,
<lb n="7142"/>De lui est graindres un grant pié mesuré. »</q>
<lb n="7143"/>Ot le Guillelmes, pres n'a le sens desvé ;
<lb n="7144"/>Mengier devoient, mes il n'en ont gosté ;
<lb n="7145"/>Il et si frere sont maintenant armé,
<lb n="7146"/>François les voient, qui pres sont atravé.
<lb n="7147"/>N'i a celui qui n'ait forment juré :
<lb n="7148"/>Tresqu'en Espaigne ne seront aresté,
<lb n="7149"/>Jamés n'avront repos en lor aé,
<lb n="7150"/>Tant qu'il avront Renoart recovré.</ab>
<ab type="gv" n="CLXVI">
<lb n="7151"/>Li quens Guillelmes chevauche a esperon,
<lb n="7152"/>Il et si frere et li autre baron ;
<lb n="7153"/>Por Renoart sont en mout grant friçon.
<lb n="7154"/>Or vos dirai de Bauduc l'Esclavon,
<lb n="7155"/>De Renoart, qui cuer ot de lïon ;
<lb n="7156"/>Cousin estoient et d'une natïon.
<pb n="260"/>
<lb n="7157"/>Renoart fiert le paien a bandon,
<lb n="7158"/>Parmi son heaume, qui fu roi Arïon.
<lb n="7159"/>Tant par fu durs, ne l’empire un boton.
<lb n="7160"/>Li cops fu granz, si descent de randon,
<lb n="7161"/>Tot l'estona desi que el pomon,
<lb n="7162"/>Del nes li saut li sans a grant foison.
<lb n="7163"/>Li Sarrazins chaï a genoillons
<lb n="7164"/>Enmi le pré, ou il vosist ou non.
<lb n="7164a"/>Dist Renoart : <q>« Si fait cop sont mout bon.
<lb n="7165"/>Sire cosins, quar renoiez Mahon,
<lb n="7166"/>Et croi en Deu, qui soffri passïon. »</q>
<lb n="7167"/>Bauduc l'entent, si taint comme charbon.
<lb n="7168"/><q>« Cuvert, dist il, or te tieng por bricon ;
<lb n="7169"/>Tu m'as rompu, pres s'en a, le chagnon
<lb n="7170"/>Et or me roves ci fere amendoison !
<lb n="7171"/>Ja entre nos n'avra acordoison,
<lb n="7172"/>Tant que t'avrai rendu le guerredon. »</q>
<lb n="7173"/>Il saut avant a guise de lïon,
<lb n="7174"/>A ses <num>.II.</num> mains entoise le tronçon.
<lb n="7175"/>Renoart fiert tres parmi le crepon,
<lb n="7176"/>Ne li valut le hauberc un bouton,
<lb n="7177"/>Aussi li ront comme un pan d'auqueton.
<lb n="7178"/>Desoz la longe li perce le braon ;
<lb n="7179"/>Renoart ploie desoz le cop felon,
<lb n="7180"/>Si que il met les paumes el sablon.
<lb n="7181"/>Li cops descent contreval le braon,
<lb n="7182"/>Trestot le cuir li abat del talon ;
<lb n="7183"/>L'erbe est sanglante entor et environ.
<lb n="7184"/>Voit le Bauduc, si s'escrie a haut ton :
<lb n="7185"/><q>« Cousins, a pou ne vos ai fet moignon.
<lb n="7186"/>Estalonné vos ai comme luiton,
<lb n="7187"/>Ja de vo Deu n'avrez deffensïon.»<note resp="#AL">Guillemet fermant ajouté.</note></q>
<lb n="7188"/>Dist Renoart : <q>« Or oi plet de bricon.
<lb n="7189"/>En Deu me fi et en saint Simeon. »</q>
<lb n="7190"/>A icest mot commence une oroison
<lb n="7191"/>De verai cuer, par bone entencïon :
<lb n="7192"/><q>« Dex, dist il, pere, par ton saintisme non,
<lb n="7193"/>Qui feïs terre et mer par devison,
<lb n="7194"/>Et le saint ciel a nostre electïon ; 
<pb n="261"/>
<lb n="7195"/>Adam feïs de terre et de limon,
<lb n="7196"/>Et sa moillier, Evain l'apele l'on ;
<lb n="7197"/><num>.XXXII.</num> anz, Sire, fustes el mont,
<lb n="7198"/>Et herberjastes en l'ostel chiés Symon,
<lb n="7199"/>La Magdeleine feïstes le pardon,
<lb n="7200"/>Desor vos piez plora si grant foison,
<lb n="7201"/>Si les lava entor et environ,
<lb n="7202"/>De ses cheveus en fist estorsïon,
<lb n="7203"/>Aprés les oint d'un oignement mout bon,
<lb n="7204"/>Judas parla a guise de felon,
<lb n="7205"/>Tu respondis par mout douce reson :
<lb n="7206"/><q>“ Ce que a fet me plest et m'est mout bon. ”</q>
<lb n="7207"/>Dont l'en dreçastes amont par le menton ;
<lb n="7208"/>Et en la croiz soffris grief passïon,
<lb n="7209"/>Et de la lance fus feruz a bandon ;
<lb n="7210"/>Ce fu Longis qui ot bon guerredon ;
<lb n="7211"/>Ainz n'ot veü, que de voir le set on,
<lb n="7212"/>Li sans li vint contreval de randon ;
<lb n="7213"/>Quant le senti a ses mains a bandon,
<lb n="7214"/>Ses eulz en tert, si ot alumoison ;
<lb n="7215"/>Et el sepulcre fustes mis, ce savon,
<lb n="7216"/>Et bien gardez a guise de larron,
<lb n="7217"/>Trusqu'au tierz jor qu'eüs surrectïon ;
<lb n="7218"/>Enfer brisas par ta redemptïon,
<lb n="7219"/>Si en gitas Noé et saint Simon ;
<lb n="7220"/>De mort a vie suscitas Lazaron,
<lb n="7221"/>Sainte Susanne sauvas del faus tesmoing,
<lb n="7222"/>Et Danïel en la fosse au lïon,
<lb n="7223"/>Jonas sauvas el ventre del poisson ;
<lb n="7224"/>El ciel montas au jor d'Ascensïon ;
<lb n="7225"/>A tes amis feïs anontïon
<lb n="7226"/>Que il ta loi nonçassent par le mont
<lb n="7227"/>Et par la terre enseignassent ton non ;
<lb n="7228"/>Si com c'est voirs, et nos ice creon,
<lb n="7229"/>Garis mon cors de mort et de prison,
<lb n="7230"/>Et que conquiere Bauduc cest Esclavon
    <lb n="7231"/>Et que gel puisse avoir a compaignon. »</q>
</ab>
<pb n="262"/>
<ab type="gv" n="CLXVII">
<lb n="7232"/>Quant Renoart ot s'oroison finee,
<lb n="7233"/>Seigna son chief, s'a sa colpe clamee.
<lb n="7234"/>Le tronçon hauce de la perche quarree,
<lb n="7235"/>Bauduc en fiert une mout grant colee
<lb n="7236"/>Qu'il a la perche et fendue et quassee,
<lb n="7237"/>Mes neporquant tele li a donee
<lb n="7238"/>Tot a le cors et la teste estonnee ;
<lb n="7239"/>Par pou ne chiet envers enmi la pree.
<lb n="7240"/>Dist Renoart : <q>« Une en avez portee.
<lb n="7241"/>Huimés vos iert ma proesce monstree ! »</q>
<lb n="7242"/>Isnelement met la main a l'espee,
<lb n="7243"/>Mais, ainz qu'il l'ait fors del fuerre gitee,
<lb n="7244"/>Li fu Bauduc devant a l'encontree,
<lb n="7245"/>Si l'enbraça, la perche a jus gitee.
<lb n="7246"/>Li Sarrazins fu de grant aïree,
<lb n="7247"/>Del gros del poing li a tele donee
<lb n="7248"/>Desus le nes est la boce levee,
<lb n="7249"/>A pou la gorge ne li a effondree,
<lb n="7250"/>La coiffe et l'iaume li a jus avalee,
<lb n="7251"/>Si l'a estraint tres parmi l'eschinee,
<lb n="7252"/>Par un petit ne li a desnoëe,
<lb n="7252a"/>Parmi la bouche li saut hors l'escumee.
<lb n="7253"/>Dist Renoart : <q>« Sainte Virge henoree,
<lb n="7254"/>Secorez moi, roïne coronee ! »</q>
<lb n="7255"/>A icest mot est sa vertu doublee.
<lb n="7256"/>Ez vos Guillelme poignant de randonee
<lb n="7257"/>O sa compaigne, qui mout fu honoree ;
<lb n="7258"/>N'i a celui n'ait bien la teste armee,
<lb n="7259"/>Chascuns portoit tote nue s'espee.
<lb n="7260"/>Mort fust Bauduc, la teste eüst copee,
<lb n="7261"/>Mes Renoart a sa voiz escrïee :
<lb n="7262"/><q>« Seignor, dist il, onques n'i ait meslee !
<lb n="7263"/>Que, par celui qui j'ai m'ame voëe,
<lb n="7264"/>Se commenciez ne orgueil ne posnee
<lb n="7265"/>Par quoi sa char soit par vos entamee,
<lb n="7266"/>Ja en avroiz dolereuse soldee. »</q>
<lb n="7267"/>Quant François l'oënt, s'ont lor resnes tirees ; 
<pb n="263"/>
<lb n="7268"/>Tuit quoi se tindrent enmi une valee.
<lb n="7269"/>La bataille ont tot en pes esgardee.</ab>
<ab type="gv" n="CLXVIII">
<lb n="7270"/>Or sont ensemble li chevalier hardi.
<lb n="7271"/>Mout a fort home en Bauduc l'Arrabi ;
<lb n="7272"/>Le poing entoise, qu'il ot gros et forni,
<lb n="7273"/>Joste l'oreille Renoart en feri,
<lb n="7274"/>Li sanc vermeus a la terre en chaï ;
<lb n="7275"/>Qu'en mentiroie ? Tant fort l'a estordi,
<lb n="7276"/>Vossist ou non, a terre l'abati.
<lb n="7277"/>Par droite force s'espee li toli ;
<lb n="7278"/>Tret l'a del fuerre, <num>.IIII.</num> cops l'en feri,
<lb n="7279"/>Parmi l'auberc l'espee resorti ;
<lb n="7280"/>Et Renoart fu legiers, si guenchi.
<lb n="7281"/>Bauduc s'escrie : <q>« Or vos ai assenti.
<lb n="7282"/>Mar i avez por moi agait basti.
<lb n="7283"/>Maugré ton nes ai ge ton brant forbi. »</q>
<lb n="7284"/>Dist Renoart : <q>« Certes, ce poise mi.
<lb n="7285"/>Bauduc cousin, en toi ai mal ami.
<lb n="7286"/>Car croi en Deu qui passïon soffri !
<lb n="7287"/>Dolanz serai quant ge t'avrai honi. »</q>
<lb n="7288"/>Lors a gardé enmi le pré flori
<lb n="7289"/>Et voit le fust que gita l'Arrabi.
<lb n="7290"/>Renoart cort porec, si l'a sesi.
<lb n="7291"/>Quant il le tint, forment s'en esjoï ;
<lb n="7292"/>Ne le donast por un hairon rosti.</ab>
<ab type="gv" n="CLXIX">
<lb n="7293"/>Quant Renoart ot son fust recovré,
<lb n="7294"/>Ne le donast por l'or d'une cité ;
<lb n="7295"/>A ses <num>.II.</num> mains l'a contremont levé.
<lb n="7296"/>Li Sarrazins tint le brant aceré
<lb n="7297"/>Et Renoart le grant tronçon quarré ;
<lb n="7298"/>L'uns a a l'autre mout rade cop doné,
<pb n="264"/>
<lb n="7299"/>Mes Renoart l'a premier assené ;
<lb n="7300"/>Joste l'oïe li a grant cop doné,
<lb n="7301"/>Si que la joe et l'os li a froé ;
<lb n="7302"/>Le flot del sanc li est del nes colé.
<lb n="7303"/>Renoart fu mout forz, si l'a hurté,
<lb n="7304"/>Tot estordi l'abati enz el pré.
<lb n="7305"/>Del poing li tost le bon brant aceré,
<lb n="7306"/>Isnelement l'a el fuerre bouté ;
<lb n="7307"/>Mes le tronçon n'a il mie oublïé.
<lb n="7308"/>Bauduc embrace, vers lui l'a soviné,
<lb n="7309"/>Et del grant bout del tronçon qu'est quarré
<lb n="7310"/>L'a tant el front et es temples frapé
<lb n="7311"/>Que par un pou qu'il ne 1 a affronté.
<lb n="7312"/>Mes Dex de gloire a le paien sauvé ;
<lb n="7313"/>Ne velt que muire, si ait crestïenté.
<lb n="7314"/>Bauduc s'escrie par grant humilité :
<lb n="7315"/><q>« Sire cosins, aiez de moi pité ;
<lb n="7316"/>Ge cuit que vos m'avez escervelé.
<lb n="7317"/>Aïde moi por Deu de maiesté,
<lb n="7318"/>Tant que je fusse en sainz fonz generé ;
<lb n="7319"/>Et ge t'afi desus ma lëauté
<lb n="7320"/>Que a Orenge m'en irai la cité,
<lb n="7321"/>Mes que ge soie de mon chief reposé.
<lb n="7322"/>Par moi avras Espaigne le regné,
<lb n="7323"/>Cordres la riche et de lonc et de lé.
<lb n="7324"/>Paien en ierent a nos loi atorné ;
<lb n="7325"/>Servirai toi torjorz a mon aé.
<lb n="7326"/>Mar douteras paien ne amiré ;
<lb n="7327"/>Li mieldres sui de tot mon parenté. »</q>
<lb n="7328"/>Quant Renoart a le roi escouté,
<lb n="7329"/>Que par amors li a merci crïé
<lb n="7330"/>Et qu'il veut croire Jhesu de maiesté,
<lb n="7331"/>Ne fust si liez por plain val d'or comblé ;
<lb n="7332"/>Il ne se puet tenir qu'il n'ait ploré.
<lb n="7333"/><q>« Cosins, dist il, vos ai ge mout navré ?
<lb n="7334"/>— Oïl voir, sire, longuement ai seigné.
<lb n="7335"/>Ostés moi tost mon vert heaume gemé ;
<lb n="7336"/>Par pou que n'ai le cuer el cors crevé.
<lb n="7337"/>Se m'as ocis, tot te soit pardoné. »</q> 
<pb n="265"/>
<lb n="7338"/>Renoart l'ot, s'a forment soupiré ;
<lb n="7338a"/>Isnelemant a Bauduc desarmé.</ab>
<ab type="gv" n="CLXX">
<lb n="7339"/>La bataille est vaincue et li chans afinez.
<lb n="7340"/>Renoart sist sor l'erbe enmi les prez ;
<lb n="7341"/>Li fiers Bauduc est joste lui alez.
<lb n="7342"/>Grant ot le cors et les membres quarrez.
<lb n="7343"/>D'un de ses poinz fust bien uns Turs tüez.
<lb n="7344"/>A Renoart dist li rois deffaez :
<lb n="7345"/><q>« Tu m'as conquis par tes ruistes bontez. »</q>
<lb n="7346"/>Renoart l'ot, envers lui est tornez ;
<lb n="7347"/>Il l'embraça et Bauduc s'est pasmez.
<lb n="7348"/>Atant ez vos dan Guillelme au cort nes,
<lb n="7349"/>O lui ses freres et son fier parenté.
<lb n="7350"/>Tot maintenant s'est en haut escrïé :
<lb n="7351"/><q>« Renoart frere, comment vos contenez ? »</q>
<lb n="7352"/>Dist Renoart : <q>« Beau sire, avant venez.
<lb n="7353"/>Ge l’ai conquis, Dex en soit aorez !
<lb n="7354"/>Mes cosins est, quar de m'entain fu nez ;
<lb n="7355"/>Si vorra estre en fonz regenerez. »</q>
<lb n="7356"/>Et dit Guillelmes : <q>« Jhesus en soit loëz !
<lb n="7357"/>Bien avez fet, mout grant preu i avrez. »</q>
<lb n="7358"/>De pasmoison est Bauduc relevez.
<lb n="7359"/>De son bliaut a un des pans ostez,
<lb n="7360"/>Si en benda son chief et ses costez.
<lb n="7361"/>Dist Renoart : <q>« Cosins, ore en venez
<lb n="7362"/>Ensemble o moi, que garde n'i avrez !»<note resp="#AL">Guillemet fermant ajouté.</note></q>
<lb n="7363"/>Et dit Bauduc : <q>« Si com vos commandez. »</q>
<lb n="7364"/>Atant s'en tornent, ez les vos arotez ;
<lb n="7365"/>Desi a l'ost ne se sont arestez.
<lb n="7366"/>Li Franc de France ont vuidiees les nes
<lb n="7367"/>Del grant avoir qui i fu amassez.
<lb n="7368"/>Bien soit de l'eure qu'il i fu amenez !
<lb n="7369"/>Chascuns en iert mananz et assazez.
<lb n="7370"/>En Aleschans ont fet tendre lor trez ;
<lb n="7371"/>Nuiz ert oscure, li soleus esconsez.
<pb n="266"/>
<lb n="7372"/>François descendent, chascuns est desarmez ;
<lb n="7373"/>Mout fu chascuns traveilliez et penez.
<lb n="7374"/>Li quens Guillelmes les a la nuit gardez.
<lb n="7375"/>Au matinet, quant fu grant la clartez,
<lb n="7376"/>Bauduc se lieve, qui estoit mout navrez.
<lb n="7377"/>Renoart prie par mout grant amistez :
<lb n="7378"/><q>« Cosins, dist il, le congié me donez,
<lb n="7379"/>Tant que ge soie en mon païs alez.
<lb n="7380"/>Se de mes plaies estoie respassez,
<lb n="7381"/>Droit a Orenge, le païs segnorez,
<lb n="7382"/>Venrai a vos, ja mar le mescrerez,
<lb n="7383"/>Et si ferai totes vos volentez. »</q>
<lb n="7384"/>Dist Renoart : <q>« Volentiers et de grez ;
<lb n="7385"/>Mes gardez bien que vos ne me mentez,
<lb n="7386"/>Que, par celui qui en croiz fu penez,
<lb n="7387"/>Vos ne seroiz en cel païs trovez
<lb n="7388"/>Que ne fussiez de traïson retez. »</q>
<lb n="7389"/>Et dit Guillelmes : <q>« Ja mar en parlerez.
<lb n="7390"/>Il tendra bien, ce cuit, ses veritez.
<lb n="7391"/>— Voire voir, sire, ja n'en serai faussez. »</q>
<lb n="7392"/>Il li otroient, einsi fu creantez.
<lb n="7393"/>Bien tint convent si com oïr porrez.
<lb n="7394"/>Mout fu par lui Renoart sormontez,
<lb n="7395"/>Par toute France cremuz et redoutez.
<lb n="7396"/>Li amirauz Bauduc s'est aprestez,
<lb n="7397"/>En un chalant entra quant fu dignez ;
<lb n="7398"/>Et avec lui s'en ala Passegués,
<lb n="7399"/>Uns notonniers, qui de mer sot assez.
<lb n="7400"/>Lor voile lievent ; ez les vos dessevrez.
<lb n="7401"/>A Damedeu ont François commandez
<lb n="7402"/>Et Renoart et Guillelme au cort nes.
<lb n="7403"/>En Aleschans est mout granz li barnez ;
<lb n="7404"/>Et li avoirs fu ensemble amenez,
<lb n="7405"/>Isnelement fu chargiez et trossez.
<lb n="7406"/>Quant ont mengié, s'est li solaus clinez.
<lb n="7407"/>Li quens Guillelmes est la nuit ostelez,
<lb n="7408"/>Et Aymeris et li autre barnez ;
<lb n="7409"/>Mout volentiers s'est chascuns reposez. 
</ab>
<pb n="267"/>
<ab type="gv" n="CLXXI">
<lb n="7410"/>François se couchent quant vint aprés souper ;
<lb n="7411"/>Li quens Guillelmes se fist la nuit garder.
<lb n="7412"/>Mes Renoart ne pot ainz reposer ;
<lb n="7413"/>Ne reposast por les membres coper.
<lb n="7414"/>A mïenuit a fait l'ost sus lever,
<lb n="7415"/>L'espee trete vet par les rens crïer :
<lb n="7416"/><q>« Levez, levez, pres est de l’ajorner ! »</q>
<lb n="7417"/>Quant François oent Renoart si parler,
<lb n="7418"/>Mout tost se lievent, n'i osent demorer.
<lb n="7419"/>Dist l'un a l'autre : <q>« Dex le puist craventer,
<lb n="7420"/>Car ne nos let dormir ne reposer !
<lb n="7421"/>Maudiz soit il quant il nos fet errer
<lb n="7422"/>Et a tele heure nostre hernois trosser ! »</q>
<lb n="7423"/>François se lievent, si font lors cors soner
<lb n="7424"/>Et lor chevaus belement conraer.
<lb n="7425"/>Tres et aucubes font devant els mener,
<lb n="7426"/>Isnelement vont es chevaus monter.
<lb n="7427"/>Li quens ala Vivïen regarder
<lb n="7428"/>Desor l'estanc, la le porra trover.
<lb n="7429"/>Iluec le fist en <num>.II.</num> escuz serrer
<lb n="7430"/>Et belement desoz l'arbre enterrer.
<lb n="7431"/>Au departir commença a plorer ;
<lb n="7432"/>Maint chevalier i veïssiez pasmer.
<lb n="7433"/>Et Renoart les vet devant guier,
<lb n="7434"/>L'espee el poing, plus est fiers que sangler.
<lb n="7435"/>Uns povres hom li commence a crïer :
<lb n="7436"/><q>« Sire, merci, ge vueill a vos parler.
<lb n="7437"/>Des Sarrazins me vieng a vos clamer,
<lb n="7438"/>Qui en mes feves se sont fet osteler.
<lb n="7439"/>Tant les doutai ne lor osai veer ;
<lb n="7440"/>Ges cuidai vendre et del pain achater
<lb n="7441"/>Por mes enfanz et por moi gouverner ;
<lb n="7442"/>Ne lor avoie autre chose a doner.
<lb n="7443"/>Or les convient trestoz de faim enfler. »</q>
<lb n="7444"/>Dist Renoart : <q>« Mal l'oserent penser.
<lb n="7445"/>Tot le damage te ferai restorer,
<lb n="7446"/>Chascune cosse un denier achater.
<pb n="268"/>
<lb n="7447"/>—	Sire, dist il, Jhesus vos puist sauver ! »</q>
<lb n="7447a"/>Atant es vos dan Guillelme le ber.
<lb n="7447b"/>Renoart va dedevant lui ester,
<lb n="7447c"/>Par grant orguel le prist a apeler :
<lb n="7448"/><q>« Sire Guillelmes, or poëz escouter
<lb n="7449"/>Des Sarrazins qui nos vienent praer
<lb n="7450"/>Et a voz homes la vitaille rober. »</q>
<lb n="7451"/>Et dit Guillelmes : <q>« Comment puet ce aler ? »</q>
<lb n="7452"/>Dist Renoart : <q>« Bien le vos puis conter.
<lb n="7453"/>Plus de <num>.XX.M.</num> Sarrazin et Escler
<lb n="7454"/>Ont a cest home ses feves fet embler ;
<lb n="7455"/>Dedenz s'alerent grant piece a hosteler,
<lb n="7456"/>Mes or vos pri que m'i lessiez aler. »</q>
<lb n="7457"/>Et dit Guillelmes : <q>« Amis, lessiez ester !
<lb n="7458"/>Ge me dot mout de vo cors afoler ;
<lb n="7459"/><num>.M.</num> chevaliers ferai o vos aler.
<lb n="7460"/>—	Non ferez, sire, ja n'en estuet douter ;
<lb n="7461"/>Ja n'i menrai ne compaignon ne per.
<lb n="7462"/>Se ge nes puis par mon cors sol mater,
<lb n="7463"/>Mar me dorroiz del pain a mon souper.
<lb n="7464"/>—	Lai l'i aler, frere, dist Aÿmer,
<lb n="7465"/>Ja ne porront paien vers lui durer. »</q>
<lb n="7466"/>Et dist Guillelmes : <q>« Bien le doi creanter.
<lb n="7467"/>Bien li commant les feves a garder. »</q>
<lb n="7468"/>Dist Renoart : <q>« Ce fet a mercïer.
<lb n="7469"/>Sire Guillelmes, fai moi escu prester. »</q>
<lb n="7470"/>Et dit Guillelmes : <q>« Vos l'avrez bon boucler. »</q>
<lb n="7471"/>Ses cors meïsmes li ala aporter,
<lb n="7472"/>Et Renoart vet la guige acoler ;
<lb n="7473"/>Trusqu'as cortils ne se volt arester.</ab>
<ab type="gv" n="CLXXII">
<lb n="7474"/>Quant Renoart ot le congié eü,
<lb n="7475"/>O lui en maine le povre home chenu ;
<lb n="7476"/>Desi as feves ne sont aresteü.
<lb n="7477"/>Renoart monte sor un fossé herbu,
<lb n="7478"/>Voit maint paien armé et fervestu.
<pb n="269"/>
<lb n="7479"/>A sa voiz clere les escria a hu :
<lb n="7480"/><q>« Fill a putain, Sarrazin mercreü,
<lb n="7481"/>Mar i avez la faviere abatu !
<lb n="7482"/>Ge gart les feves, g'en avrai le treü.
<lb n="7483"/>Mar i entrastes, tuit seroiz confondu !
<lb n="7484"/>Ou me dorroiz <num>.C.</num> mars d'or fin molu
<lb n="7485"/>Ou tuit seroiz par vos gueules pendu. »</q>
<lb n="7486"/>Quant paien l'oent, mout en sont irascu.
<lb n="7487"/>Bien reconurent Renoart a l'escu ;
<lb n="7488"/>Dïent paien : <q>« Mal nos est avenu.
<lb n="7489"/>Vez la celui a la fiere vertu !
<lb n="7490"/>Li vif deable le nos ont aparu. »</q>
<lb n="7490a"/>Cascuns guerpist le bon destrier grenu ;
<lb n="7490b"/>En fuies tornent, n'i ont plus atendu.
<lb n="7491"/>Sovent reclaiment Mahomet et Cahu,
<lb n="7492"/>Mais ne lor vaut, pris sont et retenu.
<lb n="7493"/>Aval les feves sont paien espandu,
<lb n="7494"/>Et Renoart leur est sore coru.
<lb n="7495"/>Trestuit s'escrïent : <q>« Bauduc, sire, ou es tu ? »</q>
<lb n="7496"/>Dist Renoart : <q>« Ne vos vaut un festu.
<lb n="7497"/>Ge l'ai conquis, merci Deu, et vaincu.
<lb n="7498"/>Mar i avez la faviere abatu !
<lb n="7499"/>Au vilain erent vostre cheval rendu
<lb n="7500"/>Que por ses feves voi la seoir tot mu. »</q></ab>
<ab type="gv" n="CLXXIII">
<lb n="7501"/>En la faviere furent granz les hüees.
<lb n="7502"/>Paien s'en fuient, les colors ont müees ;
<lb n="7503"/>Et Renoart les suit de randonee,
<lb n="7504"/>Si lor escrie a mout grant alenee :
<lb n="7505"/><q>« Fill a putain, mar entrastes es feves !
<lb n="7506"/>Ainz ne veïstes feves si achetees
<lb n="7507"/>Ne qui si fussent durement comparees. »</q>
<lb n="7508"/>Dïent paien : <q>« Nes avons pas emblees.
<lb n="7509"/>Sire vassaus, trop menez grant posnees. »</q>
<lb n="7510"/>Dist Renoart : <q>« Vos les avez robees,
<lb n="7511"/>Quant ne vos erent de riens abandonees,
<pb n="270"/>
<lb n="7512"/>De cest brant nu en avrez les soldees. »</q>
<lb n="7513"/>Lors lor acort tres parmi les arees,
<lb n="7514"/>Si lor destranche les piz et les corees.
<lb n="7515"/>Toz les a morz ; mout les ont comparees.
<lb n="7516"/>Renoart a ses largesces mostrees :
<lb n="7517"/>Au vilain a ses feves restorees,
<lb n="7518"/>Totes les armes as Sarrazins donees
<lb n="7519"/>Et les chevaus par les resnes dorees.
<lb n="7520"/>Dit li vilains : <q>« Ci a bones soldees.
<lb n="7521"/>Bien soit de l'eure qu'eles furent semees ! »</q>
<lb n="7522"/>Ez vos François sans plus de demorees,
<lb n="7523"/>Droit vers Orenge ont lor voies tornees.</ab>
<ab type="gv" n="CLXXIV">
<lb n="7524"/>François chevauchent, mout se vorent haster ;
<lb n="7525"/>Sonent lor grailles et lor cors font soner.
<lb n="7526"/>Li olz s'aroute et pense de l'errer,
<lb n="7527"/>Tresqu'a Orenge ne vorrent arester.
<lb n="7528"/>Grant fu la presse a la porte passer.
<lb n="7529"/>La veïssiez maint escu desboucler,
<lb n="7530"/>Ensaignes rompre et penons descirer.
<lb n="7531"/>Ainz que Guillelmes fust el palés montez,
<lb n="7532"/>En Glorïete fist l'en l'eve corner.
<lb n="7533"/>Li chevalier vont ensemble laver ;
<lb n="7534"/>Le jor servirent tel <num>.V.</num>C. bacheler
<lb n="7535"/>N'i a celui n'ait chastel a garder.
<lb n="7536"/>Li quens Guillelmes fist forment a blasmer,
<lb n="7537"/>Quar Renoart a mis en oublïer.
<lb n="7538"/>Ne l'en menbra, si vint aprés souper.
<lb n="7539"/>Defors Orenge fu Renoart le ber,
<lb n="7540"/>De mautalant cuide vis forsener ;
<lb n="7541"/>A soi meïsmes se prent a dementer :
<lb n="7542"/><q>« Li quens Guillelmes nel deüst pas penser,
<lb n="7543"/>Qui ne me deigne ensemble o lui mener
<lb n="7544"/>Ne a sa table n'a son mengier mander ;
<lb n="7545"/>Et si ai fet par moi l'estor finer,
<lb n="7546"/>Et ses neveuz ai fet desprisonner ;
<pb n="271"/>
<lb n="7547"/>Toz mes parenz ai fet por lui finer.
<lb n="7548"/>Or m'en irai a mon pere acorder,
<lb n="7549"/>Si ferai Turs et Sarrazins mander.
<lb n="7550"/>Venrai Orenge essillier et gaster,
<lb n="7551"/>Et Glorïete par terre cravanter.
<lb n="7552"/>A Saint Denis me ferai coroner,
<lb n="7553"/>A Looÿs ferai le chief coper
<lb n="7554"/>Por sa cuisine que il me fist garder. »</q>
<lb n="7555"/>Lors s'en torna, si aqueult a errer ;
<lb n="7556"/>Vers Aleschans s'en prist a cheminer.
<lb n="7557"/>Tel duel en a qu'il commence a plorer.</ab>
<ab type="gv" n="CLXXV">
<lb n="7558"/>Defors Orenge est Renoart tornez.
<lb n="7559"/>Mout a grant duel, forment s'est dementez ;
<lb n="7560"/>Forment menace dan Guillelme au cort nes.
<lb n="7561"/>Vers Aleschans est plorant retornez,
<lb n="7562"/>Des chevaliers a encontrez assez,
<lb n="7563"/>Qui tuit li dïent : <q>« Renoart, dont venez ?
<lb n="7564"/>Correcîez estes, ne sai que vos avez. »</q>
<lb n="7565"/><q>« Seignor, dist il, mout doi estre desvez.
<lb n="7566"/>Li quens Guillelmes m'a mout en grant viltez ;
<lb n="7567"/>Comme ribaut m'a lessié es fossez,
<lb n="7568"/>Ne fui par lui huichiez ne apelez ;
<lb n="7569"/>Et s'est mes peres li forz rois Desramez,
<lb n="7570"/>Qui soz lui a <num>.XXX.</num> rois coronez ;
<lb n="7571"/>De haut parage sui toz estrez et nez.
<lb n="7572"/>Or me tient vil Guillelmes au cort nes,
<lb n="7573"/>Cui j'ai aidié, or en ai les mausgrez.
<lb n="7574"/>Se ge ne fusse, tot fust desheritez ;
<lb n="7575"/>Ja de ses homes n'en fust uns eschapez.
<lb n="7576"/>Mes par Mahom, mar i fui oublïez !
<lb n="7577"/>Se ne m'en venge, dont aie ge dahez !
<lb n="7578"/>Or m'en irai en la terre ou fui nez,
<lb n="7579"/>Et manderai et rois et amirez,
<lb n="7580"/>Tant qu'en avrai <num>.C.M.</num> conreez ;
<lb n="7581"/>Et passerons a barges et a nes,
<pb n="272"/>
<lb n="7582"/>Ses amenrai trestoz en cest regnez.
<lb n="7583"/>Se mon tinel est brisiez et quassez,
<lb n="7584"/>G'en ferai un qui mielz vaudra assez.
<lb n="7585"/>Prise ert Orenge et li païs gastez,
<lb n="7586"/>Et Glorïete li paleis tormentez,
<lb n="7587"/>Et il meïsmes loiez et traïnez,
<lb n="7588"/>Dedenz Egypte comme chetis menez ;
<lb n="7589"/>Estroitement sera enchaienez,
<lb n="7590"/>Ja n'iert par moi garantiz ne tensez
<lb n="7591"/>Et Aymeris ert as forches levez,
<lb n="7592"/>Et tuit si fill avront les chiés copez.
<lb n="7593"/>D'Ays la Chapele serai rois coronez,
<lb n="7594"/>Et Looÿs ert au vent encroëz,
<lb n="7595"/>Por sa cuisine ou j'ai tant conversé.
<lb n="7596"/>Et d'Aaliz ferai mes volentez,
<lb n="7597"/>Sa gentill fille, qui tant a de beautez ;
<lb n="7598"/>Ele iert ma fame et ge ses espousez.
<lb n="7599"/>Ne se doit plaindre s'a li sui marïez :
<lb n="7600"/>De toute Espaigne sera son cors doëz ;
<lb n="7601"/>Puille et Venisse et Calabre delez
<lb n="7602"/>Li dorrai ainz que li ans soit passez.
<lb n="7603"/>Quant a Orenge, seignor baron, venrez,
<lb n="7604"/>Dame Guiborc de par moi salüez
<lb n="7605"/>Et le marchis Guillelme deffiez ;
<lb n="7606"/>Et bien li dites, ja mar li celerez,
<lb n="7607"/>Que ge ne sui ses druz ne ses privez. »</q>
<lb n="7608"/>Li chevalier responent : <q>« Tort avez.
<lb n="7609"/>Ne devez mie si tost estre aïrez.
<lb n="7610"/>Renoart frere, quar vos en revenez !
<lb n="7611"/>Soiez hetiez, ne vos desconfortez !
<lb n="7612"/>Encui seroiz de Guillelme acordez,
<lb n="7613"/>Et a mengier a grant plenté avrez,
<lb n="7614"/>Et si seroiz richement abevrez
<lb n="7615"/>De nobles vins, de piment, de clarez.
<lb n="7615a"/>C'est grant folie quant ensi en alez ;
<lb n="7616"/>Si m'aïst Dex, vos en repentirez. »</q>
<lb n="7617"/>Dist Renoart : <q>« Onques mes n'en parlez,
<lb n="7618"/>Ou par Mahom mout tost le comparrez ;
<lb n="7619"/>Ge ne sui mie encore a vos tornez. 
<pb n="273"/>
<lb n="7620"/>Par cel apostre qu'en quiert en Noiron Prez,
<lb n="7621"/>Se n'ert por ce que colpes n'i avez
<lb n="7622"/>Et por itant que vos ce li direz,
<lb n="7623"/>Ge vos metroie ceste espee es costez.
<lb n="7624"/>Or tost en fuie ! Gardés n'i demorez ! »</q>
<lb n="7625"/>Quant cil l'entendent, les chevaus ont tornez ;
<lb n="7626"/>Li plus hardiz vosist estre a l'ostel ;
<lb n="7627"/>En fuie tornent, les frains abandonez.
<lb n="7628"/>Dist l'un a l'autre : <q>« Renoart est desvez.
<lb n="7629"/>C'est granz damages que il est assotez,
<lb n="7630"/>Onques tiex hom ne fu de mere nez.
<lb n="7631"/>Ja nos avra a son brant decolez ;
<lb n="7632"/>A <num>.C.</num> deables soit ses cors commandez ! »</q>
<lb n="7633"/>Lors esperonent les destriers abrivez,
<lb n="7634"/>Trusqu'a Orenge ne se sont arestez.
<lb n="7635"/>Tant ont entr'eus les destriers galopez
<lb n="7636"/>Qu'il descendirent dedesus les degrez.
<lb n="7637"/>L'un aprés l'autre sont el palés montez.
<lb n="7638"/>La ont trové dant Guillelme le ber ;
<lb n="7639"/>Conté li ont, onc n'i ot mot celé,
<lb n="7640"/>Com Renoart les avoit effraez
<lb n="7641"/>Et menaciez et si espoantez
<lb n="7642"/>Que par un pou ne les a desmenbrez
<lb n="7643"/>Et que il est arriere retornez,
<lb n="7644"/>Por ce qu'il fu au mengier oublïez.
<lb n="7645"/><q>« Mout<note resp="#AL">Guillemet ouvrant ajouté.</note> vos menace, sachiez de veritez,
<lb n="7646"/>Par nos vos mande que de lui vos gardez ;
<lb n="7647"/>Dame Guibor a mout saluz mandez.
<lb n="7648"/>Or s'en ira, ce dit, la ou fu nez,
<lb n="7649"/>En cele terre ou est ses parentez,
<lb n="7650"/>Tant qu'il avra <num>.C.M.</num> paiens armez.
<lb n="7651"/>Quant les avra avec lui ajostez,
<lb n="7652"/>Puis passera a barges et a nez,
<lb n="7653"/>Prendra Orenge ; li païs ert gastez. »</q>
<lb n="7654"/>Guillelmes l’ot, toz en fu trespensez ;
<lb n="7655"/>Et dit li quens : <q>« N'en doit estre blamez.
<lb n="7656"/>Or est il sages et je sui assotez. »</q>
<lb n="7657"/><num>.XX.</num> chevaliers a Guillelmes apelez
<lb n="7657a"/>Et leur a dit : <q>« Seignor, tost en alez ;
<pb n="274"/>
<lb n="7658"/>Por Deu vos pri que le me ramenez,
<lb n="7659"/>Que il ne soit laidement ramponez. »</q>
<lb n="7660"/>Et cil li dïent : <q>« Si com vos commandez.
<lb n="7661"/>Greignor servise vos ferïons assez. »</q></ab>
<ab type="gv" n="CLXXVI">
<lb n="7662"/>Li quens Guillelmes fist forment a prisier ;
<lb n="7663"/>Por Renoart n'ot en lui qu'aïrier.
<lb n="7664"/><num>.XX.</num> chevaliers a fet apareillier,
<lb n="7665"/>Par els li mande ne li doit anuier
<lb n="7666"/>S'il ne l'avoit semons a son mengier.
<lb n="7667"/>Droit l'en fera, s'il le daigne baillier,
<lb n="7668"/>Voiant François et devant sa moillier.
<lb n="7669"/>Et mout li poise quant le laissa arrier,
<lb n="7670"/>Il nel vosist por <num>.M.</num> livres d'or mier.
<lb n="7671"/>A ces paroles montent li chevalier.
<lb n="7672"/>Il l'ont ataint a un tertre puier ;
<lb n="7673"/>Dedenz le fuerre a mis le brant d'acier.
<lb n="7674"/>Et cil li pristrent hautement a huichier.
<lb n="7675"/>De loing s'arestent, ne l'osent aprochier.
<lb n="7676"/><q>« Renoart sire, nos vos venons noncier
<lb n="7677"/>De par Guillelme, le marchis au vis fier,
<lb n="7678"/>De tot ice que savras chalengier
<lb n="7679"/>Te fera droit en son palés plenier. »</q>
<lb n="7680"/>Dist Renoart : <q>« Lessiez vostre plaidier !
<lb n="7681"/>Par Mahomet, mon seigneur droiturier,
<lb n="7682"/>Ja amendise ne li avra mestier.
<lb n="7683"/>Ge n'ai que fere ne d'argent ne d'or mier,
<lb n="7684"/>Se n'en fesoie mon tinel afaitier.
<lb n="7685"/>Fill a putain, orgueillox pautonier,
<lb n="7686"/>Ne vos pris toz le raim d'un olivier ;
<lb n="7687"/>Ja n'amerai felon ne losengier.
<lb n="7688"/>Bien set Guillelmes l'amande reprochier.
<lb n="7689"/>Trop a a fere s'il me velt justisier ;
<lb n="7690"/>Ge ne sui mes de riens en son dangier.
<lb n="7691"/>Ja por mesaige ne tornerai arrier,
<lb n="7692"/>Si avrai fet Orenge trebuchier, 
<pb n="275"/>
<lb n="7693"/>Et Glorïete, le palés droiturier,
<lb n="7694"/>Tot le païs gaster et essillier
<lb n="7695"/>Et au marchis la teste reoingnier. »</q>
<lb n="7696"/>Quant cil oïrent Renoart deresnier
<lb n="7697"/>Et le marchis Guillelme menacier,
<lb n="7698"/>Dist l'un a l'autre : <q>« Pou nos poons prisier
<lb n="7698a"/>Se n'en menons nous tuit ce pautonnier. »</q>
<lb n="7699"/>Vers lui s'eslessent, qu'il le cuident lïer,
<lb n="7700"/>Entr'eus le pristrent forment a aprochier,
<lb n="7701"/>Ausi peüssent a une tor luitier.
<lb n="7702"/>Quant Renoart s'oï si ledengier,
<lb n="7703"/>De mautalant cuide vis enragier ;
<lb n="7703a"/>Ne li menbra de l'espee d'acier.
<lb n="7704"/>Dejoste lui a veü un sentier,
<lb n="7705"/>Vit une borde qu'en avoit fet drecier ;
<lb n="7706"/>Un saint hermite s'i voloit herbergier.
<lb n="7707"/>Le feste en cort Renoart errachier ;
<lb n="7708"/>Mout i eüssent a fere dui somier,
<lb n="7709"/>Et cil l'arrache com un raim d'olivier.
<lb n="7710"/>Qui li veïst ces chevaliers chacier
<lb n="7711"/>Par la champaigne contreval un rochier !
<lb n="7712"/>Les <num>.V.</num> en fet a terre trebuchier,
<lb n="7713"/>Si durement l'un sur l'autre plessier
<lb n="7714"/>Que par les bouches lor fist le sans raier.
<lb n="7715"/>Dist Renoart : <q>« Lessiez le menacier !
<lb n="7716"/>Fill a putain, mauvés gloton lanier,
<lb n="7717"/>Cuidiez me vos avoir trové berchier,
<lb n="7718"/>Ne vos osasse por Guillelme touchier ?
<lb n="7719"/>Ge ne sui mie lievres a menacier ;
<lb n="7720"/>Dont n'ocis ge le fort roi Haucebier ? »</q>
<lb n="7721"/>O la grant perche se prist a apoier ;
<lb n="7722"/>Aprés les <num>.XV.</num> se prist a eslessier
<lb n="7723"/>Et cil s'en fuient, ne l'osent aprochier.
<lb n="7724"/>La perche doutent qu'il virent paumoier ;
<lb n="7725"/>En fuie tornent contreval un terrier ;
<lb n="7726"/>Li plus hardiz volsist estre a Angier,
<lb n="7727"/>Et Renoart lor commence a huchier ;
<lb n="7728"/><q>« Envoiez moi Guillelme tornoier ! »</q>
<pb n="276"/>
<lb n="7729"/>Et cil s'en fuient qui erent mesagier ;
<lb n="7730"/>Jusqu'a Orenge ne finent de brochier.</ab>
<ab type="gv" n="CLXXVII">
<lb n="7731"/>Li chevalier descendent es degrez,
<lb n="7732"/>En Glorïete sont ensemble montez,
<lb n="7733"/>De poor ot chascuns le sanc müé,
<lb n="7734"/>Por Renoart sont si espoanté
<lb n="7735"/>D'une liuee n'i ot un mot soné.
<lb n="7736"/>Li quens Guillelmes lor a donc demandé :
<lb n="7737"/><q>« Baron, dist il, comment avez erré ?
<lb n="7738"/>Avez me vos Renoart amené ?
<lb n="7739"/>— Nenil voir, sire, ainz l'avons comparé.
<lb n="7740"/>A <num>.C.</num> deables soit son cors commandé !
<lb n="7741"/>Petit s'en faut ne nos a afronté.
<lb n="7742"/>Quant nos eümes no mesage conté,
<lb n="7743"/>Ne vos prisa un denier monneé,
<lb n="7744"/>Mes vos menace et tient en grant vilté.
<lb n="7745"/>Quant nos l'oïmes, si en fumes iré.
<lb n="7746"/>Vers lui poinsimes, mout fumes abosmé.
<lb n="7747"/>Bien l'eüsson a force ramené,
<lb n="7748"/>Quant d'une borde fist le feste lever,
<lb n="7749"/>Si l'esracha comme un rainsel pelé.
<lb n="7750"/>Les <num>.V.</num> de nos a toz acraventé.
<lb n="7751"/>Tant par est fier qu'il ne doute home né,
<lb n="7752"/>Petit s'en faut ne nos a afolé ;
<lb n="7753"/>Tornoiement vos a par nos mandé. »</q>
<lb n="7754"/>Guillelmes l'ot, s'en a un ris gité.
<lb n="7755"/>Isnelement a son cheval rové,
<lb n="7756"/>L'en li amaine quant il l'ot commandé.
<lb n="7757"/><num>.C.</num> chevaliers en a o lui mené,
<lb n="7758"/>Et Aymeri et tuit si fill monté.
<lb n="7759"/>Guiborc i vet, qui mout l'a desirré,
<lb n="7760"/>Sor un mulet richement conraé,
<lb n="7761"/>De sele a or richement acesmé ;
<lb n="7762"/>Seul le lorain valoit une cité. 
</ab>
<pb n="277"/>
<ab type="gv" n="CLXXVIII">
<lb n="7763"/>Li quens Guillelmes fist forment a prisier ;
<lb n="7764"/>Por Renoart est alez ramener ;
<lb n="7765"/><num>.C.</num> chevaliers a fait o lui aler ;
<lb n="7766"/>Dame Guiborc a fet o lui mener,
<lb n="7767"/>Sus un mulet a fet son cors porter.
<lb n="7768"/>Et lores vit Renoart devaler
<lb n="7769"/>En un vaucel ou il le vit passer.
<lb n="7770"/>Li quens Guillelmes le prist a apeler
<lb n="7771"/>Et doucement le prist a aresnier :
<lb n="7772"/><q>« Renoart sire, lessiez m'a vos parler !
<lb n="7772a"/>Se de noient vous ai fait aïrer,
<lb n="7773"/>A vo plesir le ferai amender
<lb n="7774"/>Si hautement com savroiz deviser. »</q>
<lb n="7775"/>Dist Renoart : <q>« Sire, lessiez m'ester !
<lb n="7776"/>Ge ne dorroie un chien de vo parler.
<lb n="7777"/>Ne revenrai, si avrai passé mer,
<lb n="7778"/>Et puis ferai mon lignagë armer
<lb n="7779"/>Et Sarrazins venir et ajoster.
<lb n="7780"/>Bien i avra plus de <num>.C.M.</num> Escler,
<lb n="7781"/>Et les jaians que je ferai mander.
<lb n="7782"/>Lors me ferai deça outre passer,
<lb n="7783"/>Tote vorrai Orenge craventer,
<lb n="7784"/>Et Glorïete peçoier et verser.
<lb n="7785"/>A Monloon me ferai coroner,
<lb n="7786"/>A Looïs ferai le chief coper
<lb n="7787"/>Por sa cuisine que il me fist garder
<lb n="7788"/>Et por les hastes que il me fist torner,
<lb n="7789"/>Et puis prendrai Aaliz au vis cler,
<lb n="7790"/>Sa bele fille, a moillier et a per ;
<lb n="7791"/>Plus hautement ne me puis marïer.
<lb n="7792"/>Puis te ferai en Egypte mener ;
<lb n="7793"/>Tot ton lignage vorrai desheriter.
<lb n="7794"/>Soz ciel n'a home qui vos peüst garder
<lb n="7795"/>Fors Damedeu qui tot a a sauver.
<lb n="7796"/>Fuiez de ci, n'ai soing de vo parler ! »</q>
<lb n="7797"/>Onc puis li quens ne l'osa apeler ;
<lb n="7798"/>Dame Guiborc pria avant aler,
<pb n="278"/>
<lb n="7799"/>Et la contesse s'est alee acliner
<lb n="7800"/>Devant son frere por la merci crïer.
<lb n="7801"/><q>« Renoart frere, un don vos vueil rover,
<lb n="7802"/>Que cest meffet me lessiez amender
<lb n="7803"/>En guerredon que je vos fis armer.
<lb n="7804"/>Et se nel fes, por voir le puis conter,
<lb n="7805"/>Jamés de ci ne me verras lever. »</q>
<lb n="7806"/>Renoart l'ot, si commence a plorer.
<lb n="7807"/><q>« Dame, dist il, ge vos doi mout amer ;
<lb n="7808"/>Vostre plaisir doi ge bien creanter,
<lb n="7809"/>Por vostre amor le vueil quite clamer. »</q>
<lb n="7810"/>Li quens Guillelmes l'en ala mercïer
<lb n="7811"/>Et le barnage qui tant fet a loër.
<lb n="7812"/><q>« Baron, dist il, or me lessiez ester ! »</q>
<lb n="7813"/>Et lors s'en tornent sans plus de demorer.
<lb n="7814"/>Por Renoart fist l’en les sainz soner.
<lb n="7815"/>Quens Aymeris l'est alez acoler,
<lb n="7816"/>Et tuit si fill, qui sont gentil et ber,
<lb n="7817"/>Li quens Bertrans, qu'il fist desprisonner ;
<lb n="7818"/>Mout grant honor li vorrent tuit porter.</ab>
<ab type="gv" n="CLXXIX">
<lb n="7819"/>Dedenz Orenge ot merveilleus barnage.
<lb n="7820"/>Joste Guillelme qui fu de grant lignage
<lb n="7821"/>Sist Renoart a l'aduré corage
<lb n="7822"/>Et devant lui, Guiborc au cler visage.
<lb n="7823"/>Voiant François le besa en la face.
<lb n="7824"/>Dist Renoart qui mout ot le cuer sage :
<lb n="7825"/><q>« Par cel segnor qui fist oisel volage,
<lb n="7826"/>Se en Orenge vient paiens de Cartage,
<lb n="7827"/>Tel fust ferai ou il avront domage.
<lb n="7828"/>Tant ai ocis de cels de mon lignage
<lb n="7829"/>Sanglante en est et la terre et l'erbage. »</q> 
</ab>
<pb n="279"/>
<ab type="gv" n="CLXXX">
<lb n="7830"/>Quant par les tables ont mengié a loisir,
<lb n="7831"/>Guiborc ala lez Renoart seïr.
<lb n="7832"/><q>« Amis, dist ele, bien le vorroie oïr,
<lb n="7833"/>Qui est vos peres, j'en sui en grant desir. »</q>
<lb n="7834"/>Dist Renoart <q>« Bien le vos doi gehir,
<lb n="7835"/>Ja por Guillelme ne vos en quier mentir.
<lb n="7836"/>Filz sui un roi de merveilleus aïr :
<lb n="7837"/>C'est Desramez, qui tient Cordres et Tyr,
<lb n="7838"/>Mes ge li voill hier la teste tolir ;
<lb n="7839"/>En un chalant le vi en mer ferir. »</q>
<lb n="7840"/>Guibor l'oï, si commence a fremir.
<lb n="7841"/>Son frere voit, si gita un soupir ;
<lb n="7842"/>L'eve del cuer li fist as eulz venir.</ab>
<ab type="gv" n="CLXXXI">
<lb n="7843"/>Dame Guiborc a son frere esgardé,
<lb n="7844"/>El le vit grant, corsu et eslevé ;
<lb n="7845"/>Et si n'ot pas <num>.XXV.</num> anz passé.
<lb n="7846"/>Et la contesse li a bien demandé :
<lb n="7847"/><q>« Renoart sire, ne me soit pas celé,
<lb n="7848"/>Dont estes vos et de quel parenté ?
<lb n="7849"/>— Dame, dist il, ge sui filz Desramé,
<lb n="7850"/>Qui tient Sebile et le Val Teriebré ;
<lb n="7851"/><num>.IIII.</num>XX. roi sont soz lui coroné.
<lb n="7852"/>Une suer ai, ne sai en quel regné.
<lb n="7853"/>Orable a non, si est de grant beauté.
<lb n="7854"/>Tiebaut d'Arrabe, que l’en a tant loé,
<lb n="7855"/>L'ot a moillier, ce sai de verité.
<lb n="7856"/>Cest païs tint, ce sachiez de verté,
<lb n="7857"/>Et Glorïete fu son palés listé.
<lb n="7858"/>Li cuers me dit, sovent i ai pensé,
<lb n="7859"/>Que c'estes vos, mais n'en ai mot soné,
<lb n="7860"/>Por ce qu'estoie si forment assoté. »</q>
<lb n="7861"/>Guiborc l'oï, durement a ploré ;
<lb n="7862"/>Renoart a de ses bras acolé.
<lb n="7863"/><q>« Besiez moi, frere, mout vos ai desirré ;
<lb n="7864"/>Je sui ta suer, ne quier qu'il soit celé. »</q>
<pb n="280"/>
<lb n="7865"/>Guillelmes l'ot, grant joie en a mené ;
<lb n="7866"/>Ne fust si liez por l'or d'une cité.</ab>
<ab type="gv" n="CLXXXII">
<lb n="7867"/>Dame Guibor fist forment a loër ;
<lb n="7868"/>Devant Guillelme fist Renoart mander,
<lb n="7869"/>Et les barons i a fait assembler.
<lb n="7870"/><q>« Frere, dist ele, ne me devez celer
<lb n="7871"/>Se Looÿs t'a fait regenerer. -
<lb n="7872"/>— Nenil voir, dame, ainz le me fist vaer. »</q>
<lb n="7873"/>Guiborc l'oï, si commence a plorer ;
<lb n="7874"/>Li quens Guillelmes la prist a conforter.
<lb n="7875"/>Isnelement fist uns fonz aprester
<lb n="7876"/>En une cuve qui fu de marbre cler,
<lb n="7877"/>Qui vint d'Arabe en Orenge par mer.
<lb n="7878"/>Es fonz le metent ; quant l'ont fait enz entrer,
<lb n="7879"/>Sel baptisa l'evesques Aÿmer.
<lb n="7880"/>Bertran l'en lieve et Guillelmes le ber ;
<lb n="7881"/>Des fonz le traient, sel font enveloper ;
<lb n="7882"/>Et puis l'ont fet richement conraer,
<lb n="7883"/>Et li ont fet un mantel aporter,
<lb n="7884"/>La pel fu grise dont l’en l'ot fet forer ;
<lb n="7885"/>Seul les tasseaus, sanz mençonge conter,
<lb n="7886"/>Ne peüst pas un riche home achater.
<lb n="7887"/>Ses chauces furent d'un paile d'outremer,
<lb n="7888"/>Et a or furent entaillié li soller.
<lb n="7889"/>En Renoart ot mout beau bacheler ;
<lb n="7890"/>Grant ot le cors et regart de sengler.
<lb n="7891"/>N'i a baron, s'il velt vers lui aler,
<lb n="7892"/>Que son chief puist a s'espale adeser ;
<lb n="7893"/>Envers lui puet un enfant resembler.</ab>
<ab type="gv" n="CLXXXIII">
<lb n="7894"/>Bauptiziez fu et levez Renoart ;
<lb n="7895"/>Si le leva Guillelmes et Bernart
<pb n="281"/>
<lb n="7896"/>Et Aymeris et Bertrans et Guichart,
<lb n="7897"/>De Commarchis Bueves au cors gaillart,
<lb n="7898"/>Hernauz li rous et Guiberz d'Andernas.
<lb n="7899"/>Li quens Guillelmes li dona <num>.V.</num>C. mars,
<lb n="7900"/>Puis ot sa niece Aaliz as lons braz ;
<lb n="7901"/>Par lui morut maint paien Açoupart.
<lb n="7902"/>Li quens Guillelmes li dona Porpaillart.</ab>
<ab type="gv" n="CLXXXIV">
<lb n="7903"/>Renoart fu baptisiez et levez.
<lb n="7904"/>Richement fu vestuz et conreez.
<lb n="7905"/>Or se leva Guillelraes li senez.
<lb n="7906"/><q>« Ber Renoart, fet il, avant venez !
<lb n="7907"/>Mon seneschal, se il vos plest, serez.
<lb n="7908"/>A cels de France que j'ai ci amenez
<lb n="7909"/>Riches soldees vueil que vos lor donez. »</q>
<lb n="7910"/>Dist Renoart : <q>« Si com vos commandez. »</q>
<lb n="7911"/>Il prist la clef, au tresor est alez ;
<lb n="7912"/>Renoart est sor le tresor montez,
<lb n="7913"/>Dont il i ot chargié <num>.XIIII.</num> nes.
<lb n="7914"/>A toz en done tot a lor volentez ;
<lb n="7915"/>Toz li plus povres en fu riches clamez.
<lb n="7916"/>Dit l'un a l'autre : <q>« Bien le devons amer.
<lb n="7917"/>Bien soit de l'eure qu'il vint en cest regné ! »</q>
<lb n="7918"/>Et dist Guillelmes : <q>« Renoart, or oëz !
<lb n="7919"/>Des ore mes vos convient adouber,
<lb n="7920"/>Ainz que s'en aille noz riches parentez,
<lb n="7921"/>Que voz barnages soit Looÿs contez. »</q>
<lb n="7922"/>Dist Renoart : <q>« Sire, or vos hastez ! »</q>
<lb n="7923"/>A ces paroles ont <num>.II.</num> grailles sonez.
<lb n="7923a"/>François avalent le palais senorés ;
<lb n="7924"/>Devant la sale ez les vos arestez ;
<lb n="7925"/>Et Renoart avale les degrez,
<lb n="7926"/>Il et Guibor, de qui il fu amez,
<lb n="7927"/>Et Aymeris et li granz parentez.
<lb n="7928"/>Soz le palés ot <num>.II.</num> arbres plantez ;
<lb n="7929"/>La fu uns pailes errament aportez.
<pb n="282"/> 
<lb n="7930"/>Iluec s'asist Renoart l'alosez ;
<lb n="7931"/>Guillelmes l'arme et Bueves li senez
<lb n="7932"/>Et Aymeris et Guiberz li menbrez ;
<lb n="7933"/>Li quens Bertran n'i est mie arestez.
<lb n="7934"/>Chauces de fer blanches com flor d'estez
<lb n="7935"/>Li ont chauciees, ne s'i sont arestez ;
<lb n="7936"/>Bertran li a les esperons fermez.
<lb n="7937"/>Et vest l’auberc qui est d'argent bendez ;
<lb n="7938"/>Li uns aneaus est sor l'autre rivez ;
<lb n="7939"/>A double maille est laciez et fermez.
<lb n="7940"/>N'ot si grant home desi en Balesguez
<lb n="7941"/>Ne traïnast <num>.II.</num> espans mesurez ;
<lb n="7942"/>A Renoart fu toz amesurez.
<lb n="7943"/>El chief li lacent un vert heaume gemé,
<lb n="7944"/>Une escharboucle fu el plus haut fermé,
<lb n="7945"/>De riches pierres est li cercles orlé ;
<lb n="7946"/>Bons est li heaumes et si fu bien ovrez,
<lb n="7947"/>Ne crient cop d'arme un denier monnoié ;
<lb n="7948"/>A <num>.XXX.</num> laz li fu el chief fermé.
<lb n="7949"/>Li quens Guillelmes li ceint l'espee au lé ;
<lb n="7950"/>Grant est et lee, de bon acier tempré,
<lb n="7951"/>Onques meillor n'ot rois ne amiré.
<lb n="7952"/>El col le fiert, si qu'il est encliné.
<lb n="7953"/><q>« Tien, Renoart, Dex te croisse bonté
<lb n="7954"/>Et vasselage et proesce et barné !»<note resp="#AL">Guillemet fermant ajouté.</note></q>
<lb n="7955"/>Dist Renoart : <q>« Si soit com dit avez ! »</q>
<lb n="7956"/>Atant li fu un destrier amenez ;
<lb n="7957"/>Sele ot d'yvoire, dont il fu enselez ;
<lb n="7958"/>A or en fu li frains et li poitrez ;
<lb n="7959"/>Mout par fu bien li destriers atornez.
<lb n="7960"/>Par son estrier est Renoart montez,
<lb n="7961"/>L’autre li tint Bertrans li alosez.
<lb n="7962"/>A son col pent un escu d'or bouclé,
<lb n="7963"/><num>.IIII.</num> lïons i avoit tresgité.
<lb n="7964"/>L'en li aporte un espié noielé ;
<lb n="7965"/>L'ante est de fresne, li fers tranchant quarré,
<lb n="7966"/>A <num>.V.</num> clos d'or le confenon fermé.
<lb n="7967"/>Li quens Guillelmes ne s'est mie oublïé ;
<lb n="7968"/>Une quintaine fist drecier enz el prez. 
<pb n="283"/>
<lb n="7969"/>Li quens Guillelmes s'est en haut escrïez :
<lb n="7970"/><q>« Ber Renoart, dist il, or esprovez !
<lb n="7971"/>Par moie amor vos pri que vos jostez
<lb n="7972"/>En la quintaine, et un seul cop ferez,
<lb n="7973"/>Savoir comment vos vos i contendrez. »</q>
<lb n="7974"/>Dit Renoart : <q>« Ce seroit grant viltez.
<lb n="7975"/>Sire Guillelmes, s'un de mes cops perdez,
<lb n="7976"/>Par saint Denis, grant damage i avrez.
<lb n="7976a"/>Mes atendons Sarrazins et Esclerz ;
<lb n="7976b"/>La jousterai si que vos le verrez. »</q>
<lb n="7977"/>François l'oïrent, si en ont ris assez.</ab>
<ab type="gv" n="CLXXXV">
<lb n="7978"/><q>« Renouart sire, dit Guillelme au vis fier,
<lb n="7979"/>Por vos ai fait la quintaine drecier.
<lb n="7980"/>Or si vos pri par amor et requier
<lb n="7981"/>Que i ferez, si vos avrai plus chier. »</q>
<lb n="7982"/>Dist Renoart : <q>« Ce m'estuet otroier.
<lb n="7983"/>Ne cuidai hui ci mon cop emploier,
<lb n="7984"/>Or josterai, cui qu'en doie anuier. »</q>
<lb n="7985"/>Et Franc s'arengent, si se traient arrier.
<lb n="7986"/>Et Renoart a hurté le destrier ;
<lb n="7987"/>L'escu enbrace a loi de chevalier,
<lb n="7988"/>En la quintaine fîert grant cop et plenier,
<lb n="7989"/>Que en un mont a fet tot trebuchier.
<lb n="7990"/>Au tor françois est revenuz arrier,
<lb n="7991"/>Cortoisement a tret le brant d'acier.
<lb n="7992"/>François escrïent : <q>« Ci a bon chevalier !
<lb n="7993"/>Onc tiex ne furent Rollant ne Olivier.
<lb n="7994"/>Cist porra bien Espaigne chalengier. »</q>
<lb n="7995"/>Dame Guibor l'est alee besier
<lb n="7996"/>Trestot armé, a celer nel vos quier.
<lb n="7997"/>Grant fu la joie sus el palés plenier.
<lb n="7998"/>Ez vos Bauduc sor le corant destrier,
<lb n="7999"/>Et avec lui de paiens <num>.C.</num> millier.
<lb n="8000"/>Grant joie i ot as cosins acointier,
<lb n="8001"/>Mout se merveillent et Flamens et Puier.
<pb n="284"/>
<lb n="8002"/>Et Renoart descent soz l'olivier ;
<lb n="8003"/>Au desarmer ot maint riche princier.
<lb n="8004"/>Li fiers Bauduc le prent a aresnier :
<lb n="8005"/><q>« Renoart sire, je me vueil baptisier. »</q>
<lb n="8006"/>Dist Renoart : <q>« Ce fet a otroier. »</q>
<lb n="8007"/>Les fonz a fet tantost apareillier ;
<lb n="8008"/>Et les seigna li evesques Fouchier.
<lb n="8009"/>Bauduc a fet et sa gent baptisier.
<lb n="8010"/>Ici lerons de Bauduc le guerrier,
<lb n="8011"/>Si parlerons de Renoart le fier.</ab>
<ab type="gv" n="CLXXXVI">
<lb n="8012"/>Dedenz Orenge firent joie mout grant
<lb n="8013"/>Por Renoart li petit et li grant,
<lb n="8014"/>Et por Guillelme le bon conte vaillant,
<lb n="8015"/>Et por Bauduc le hardi combatant.
<lb n="8016"/>Li quens Guillelmes se dreça en estant ;
<lb n="8017"/>Hernaut apele et Bernart de Brubant,
<lb n="8018"/>A els parole, si lor dist en oiant :
<lb n="8019"/><q>« Baron, dist il, or oëz mon senblant !
<lb n="8020"/>Ge vos vueil dire un pou de mon talent.
<lb n="8021"/>Vos en iroiz en France la vaillant
<lb n="8022"/>Tot droit au roi ; diroiz que je li mant
<lb n="8023"/>Que il m'envoit sa fille maintenant,
<lb n="8024"/>Si la dorrai Renoart le vaillant.
<lb n="8025"/>Dame sera d'une terre mout grant,
<lb n="8026"/>De tote Espaigne corone d'or portant. »</q>
<lb n="8027"/>Et cil responent : <q>« Tot a vostre talant. »</q>
<lb n="8028"/>Einsi le lessent jusqu'a l'aube aparant.</ab>
<ab type="gv" n="CLXXXVII">
<lb n="8029"/>Li conte vont dormir et reposer
<lb n="8030"/>Trusqu'au matin que li jorz parut cler.
<lb n="8031"/>Isnelement font lor genz atorner,
<lb n="8032"/>Que mout redoutent Sarrazin et Escler. 
<pb n="285"/>
<lb n="8033"/>N'est pas merveille, que mout font a douter !
<lb n="8034"/>De Vivïen leur doit bien remembrer,
<lb n="8035"/>Qui fu ocis en Aleschans sor mer,
<lb n="8036"/>Mes, Deu merci, bien se vendi le ber.
<lb n="8037"/>Vont s'en li conte, si pensent de l’errer.
<lb n="8038"/>Li quens Guillelmes les pria de haster ;
<lb n="8039"/>Ne vos sai mie ne dire ne conter
<lb n="8040"/>Quantes jornees il mistrent a errer
<lb n="8041"/>Ainz qu'il peüssent roi Looÿs trover.
<lb n="8042"/>A Paris iert venuz por sejorner.
<lb n="8043"/>Li messagier ne vorrent arester
<lb n="8044"/>Trusqu'a Paris, le palés principer.
<lb n="8045"/>Rois Looÿs s'iert alez deporter ;
<lb n="8046"/>Hors as fenestres a pris a regarder
<lb n="8047"/>Et vit les contes, ses corut acoler.
<lb n="8048"/>De lor noveles lor prist a demander,
<lb n="8049"/>Comment l'ont fet en Aleschans sor mer.
<lb n="8050"/><q>« Sire, font il, sel volez escouter,
<lb n="8051"/>Nos le dirons volentiers et de grez. »</q></ab>
<ab type="gv" n="CLXXXVIII">
<lb n="8052"/>Li conte sont au perron descendu,
<lb n="8053"/>Voient le roi, si li rendent salu
<lb n="8054"/>De par Guillelme, le chevalier menbru,
<lb n="8055"/>Et Aymeri lor pere au poil chanu.
<lb n="8056"/>Conté li ont et bien reconeü
<lb n="8057"/>Comme il se sont en Aleschans tenu
<lb n="8058"/>De Desramé le cuvert mescreü.
<lb n="8059"/><q>« Par Renoart, sire, furent vaincu.
<lb n="8060"/>Bien l'eüst mort, quant destornez li fu.
<lb n="8061"/>La merci Deu, bien nos est avenu,
<lb n="8062"/>Que par lor Deu ne furent secoru.
<lb n="8063"/>Desconfit sont li cuvert mescreü. »</q>
<lb n="8064"/>Et dist li rois : <q>« Bien soiez vos venu !
<lb n="8065"/>Merci crïez au verai roi Jhesu. »</q>
</ab>
<pb n="286"/>
<ab type="gv" n="CLXXXIX">
<lb n="8066"/><q>« Beau sire rois, dïent li mesagier,
<lb n="8067"/>Saluz vos mande Guillelmes au vis fier,
<lb n="8068"/>La Fiere Brace qui tant fet a proisier,
<lb n="8069"/>Et Aymeris, que avez forment chier,
<lb n="8070"/>Cil de Nerbone, qui fet a resoignier,
<lb n="8071"/>Onques ne volt a son seignor boisier,
<lb n="8072"/>Que vostre fille, la bele au cors legier,
<lb n="8073"/>Li envoiez belement sanz targier,
<lb n="8074"/>Qu'il l'a donnee au meillor chevalier
<lb n="8075"/>Qui portast armes ne montast sor destrier ;
<lb n="8076"/>C'est Renoart qui le visage a fier. »</q>
<lb n="8077"/>Li rois respont <q>« Ce fet a otroier. »</q>
<lb n="8078"/>Mout richement la fet apareillier
<lb n="8079"/>De riches dras, tant com l'en est mestier.
<lb n="8080"/>Quant mengié orent, si s'alerent couchier.
<lb n="8081"/>La nuit dormirent li conte droiturier
<lb n="8082"/>Trusqu'au matin, qu'il prist a esclairier,
<lb n="8083"/>Que li soleus commença a raier.
<lb n="8084"/>Lors se leverent, qu'il ne vorent targier.
<lb n="8085"/>Li conte montent et pensent d'esploitier.</ab>
<ab type="gv" n="CXC">
<lb n="8086"/>A Paris fu li rois et son barné,
<lb n="8087"/>Et la roïne au gent cors henoré,
<lb n="8088"/>Fille Aymeri au corage aduré.
<lb n="8089"/>Li messagier sont prest et atorné
<lb n="8090"/>Devant la sale au perron del degré.
<lb n="8091"/>Li rois apele : <q>« Aaliz, ça venez ! »</q>
<lb n="8092"/>Si la lor livre de bone volentez,
<lb n="8093"/>Et la roïne avec lui, de bon grez ;
<lb n="8094"/>Bese Aaliz, si a assez ploré,
<lb n="8095"/>Puis ne la vit en trestot son aé.
<lb n="8096"/>Li mesagier ont congié demandé ;
<lb n="8097"/>Li rois lor done de bone volenté.
<lb n="8098"/>Vont s'en li conte, a Deu l'ont commandé, 
<pb n="287"/>
<lb n="8099"/>Droiz vers Orenge tot le chemin ferré.
<lb n="8100"/>Tant ont entr'ex esploitié et erré
<lb n="8101"/>A granz jornees, ne se sont aresté,
<lb n="8102"/>Que a Orenge vinrent en la cité.
<lb n="8103"/>Parmi la porte en sont leanz entré,
<lb n="8104"/>De maintes genz sont le jor esgardé.
<lb n="8105"/>Tant ont alé venu sont au degré,
<lb n="8106"/>La descendirent soz l'olivier ramé ;
<lb n="8107"/>Et li baron lor sont encontre alé.
<lb n="8108"/>Li quens Guillelmes au corage aduré
<lb n="8109"/>Descent sa niece del palefroi loé ;
<lb n="8110"/>Li quens la bese et el l'a acolé ;
<lb n="8111"/>Puis s'en monterent el palés principé.
<lb n="8112"/>Devant Guillelme au corage aduré
<lb n="8113"/>Est Aaliz au gent cors henoré.
<lb n="8114"/>Les dames ont grant joie demené,
<lb n="8115"/>Et Renoart au corage aduré
<lb n="8116"/>Li fist grant joie, que mout a desirré
<lb n="8117"/>Qu'il peüst fere de li sa volenté.
<lb n="8118"/>Tote la nuit ont joie demené
<lb n="8119"/>Et vont couchier, quant il orent soupé,
<lb n="8120"/>Trusqu'au matin que il fu ajorné.
<lb n="8121"/>Li baron lievent, ne sont mie oublïé ;
<lb n="8122"/>Renoart ont richement acesmé,
<lb n="8123"/>De riche robe vestu et conreé.
<lb n="8124"/>Droit au mostier ont Renoart mené
<lb n="8125"/>Et Aaliz au gent cors henoré ;
<lb n="8126"/>Et illuec sont ambedui espousé.
<lb n="8127"/>Li jugleor de par tot le regné
<lb n="8128"/>I sont venu ; dit lor fu et conté
<lb n="8129"/>Que li quens a Renoart marïé.
<lb n="8130"/>Mout i avra despendu et doné.
<lb n="8131"/>Grant joie i ot quant furent aüné ;
<lb n="8132"/>Le jor i ot maint estrument soné,
<lb n="8133"/>Et quant il ont joé et violé,
<lb n="8134"/>Grant joie i ot el palés principé.
<lb n="8135"/>Tant orent mes n'en sai dire verté.
<lb n="8136"/>Quant ont mengié et beü a planté,
<lb n="8137"/>Li jugleor sont paié a lor gré.
<pb n="288"/>
<lb n="8138"/>Li quens Guillelmes lor a assez doné
<lb n="8139"/>Or et argent et deniers a planté.
<lb n="8140"/>Mout furent lié, si l'en ont mercïé ;
<lb n="8141"/>Congié demandent, atant s'en sont alé.</ab>
<ab type="gv" n="CXCI">
<lb n="8142"/>Quant Renoart ot sa fame espousee,
<lb n="8143"/>La filie au roi, Aalis la senee,
<lb n="8144"/>Li cuens li a Tortolose donee
<lb n="8145"/>Et Porpaillart qui siet sor mer salee ;
<lb n="8146"/>La a sovent mainte né arivee,
<lb n="8147"/>Qui lor amainent parmi cele contree
<lb n="8148"/>Les granz richesces dont la terre est pueplee.
<lb n="8149"/>Bien ert la terre de cele part gardee.</ab>
<ab type="gv" n="CXCII">
<lb n="8150"/>Or est Guillelmes o Renoart alez
<lb n="8151"/>Por les chastiax que il li a livrez ;
<lb n="8152"/>C'est Tortelouse et Porpaillart sor mer.
<lb n="8153"/>Quant des chastiaus i fu bien assenés,
<lb n="8154"/>Li cuens retorne, Renoart est remés.
<lb n="8155"/>De bone gent fu Porpaillart pueplez
<lb n="8156"/>Et de richesces garniz et assazez,
<lb n="8157"/>Et li treüz vaut <num>.M.</num> mars d'or pesez,
<lb n="8158"/><num>.XX.</num> muis de poivre et ,C. pailes roëz.
<lb n="8159"/>Renoart vet el palés qu'est pavez
<lb n="8160"/>Et sa moillier de cui il fu amez.
<lb n="8161"/>Ele iert pucele, en li ert chasteez,
<lb n="8162"/>Ne ainc a femme n'ot il riens habité,
<lb n="8163"/>Mes cele nuit fu il despucelez.
<lb n="8164"/>Ensemble furent en un lit lez a lez,
<lb n="8165"/>Il et sa fame fîrent lor volantez.
<lb n="8166"/>Cele nuit fu Maillefer engendrez,
<lb n="8167"/>Li plus forz hom qui de mere fust nez ;
<lb n="8168"/>Mes a sa mere en fu li cuers crevez,
<pb n="289"/>
<lb n="8169"/>Trez fu del cors par endeus les costez.
<lb n="8170"/>Por ce qu'a fer fu de mere gitez,
<lb n="8171"/>Fu en baptesme Maillefer apelez.
<lb n="8172"/>Dolanz en fu Guillelmes au cort nes,
<lb n="8173"/>Et Renoart en fu si adolez
<lb n="8174"/>Ne vesqui mie aprés <num>.VII.</num> anz passez.
<lb n="8175"/>Li plusor dïent qu'il en fu assotez,
<lb n="8176"/>Mes il ot ainz <num>.M.</num> Sarrazins tüez.
<lb n="8177"/>Huimés commence chançon de grant bontez,
<lb n="8178"/>Ja en voz vies plus voire n'en orrez,
<lb n="8179"/>Com Renoart ocist le grant maufez,
<lb n="8180"/>Roi Loquifer, qui tant iert deffaez,
<lb n="8181"/>Et comme ocist Ysenbart en ses nes,
<lb n="8182"/>Et com ses filz Maillefer fu emblez,
<lb n="8183"/>En Ordemie et norriz et menez,
<lb n="8184"/>Puis fu il rois et amirax clamez ;
<lb n="8185"/>Trusqu'a Monnuble conquist les heritez.
</ab>
</div>
</body>
    <back>
        <div type="explicit">
            <!--A4 termine par-->
            <p>Ici fenist la bataille d'an Aleschans</p>
        </div>
    </back>
</text></TEI>