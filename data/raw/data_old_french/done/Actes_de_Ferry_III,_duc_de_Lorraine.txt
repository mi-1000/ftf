Ge , Henris cuens de Lucenborc et de la Roche faiz conoissant a tous ceus qui ces lettres veirront et orront que mes sire Robers de Aisse , et mes sire Henris , ses fiz sont devenu home lyge aprés mi et aprés ceus qui seront segnor de Lucenborc aprés mi ma suer Katherine , duchesse de Lorregne et marchise tant com de la main burnie et Ferri mon nevou , son fil , tant com de l'eritage .
Et ont repris de eus tout l'aquest qu'il ont a Seint Sauveor de Mez , a Besu en aicroissance de l'anciein fié qu'il tiennent de la duchié .
Et est a savoir que c'il qui seront segnor de Aisse aprés eus tenront le davant dit aiquest de Besu , avoc le davant dit fié anciein des dus de Lorregne .
Et en tesmoignage de veritei ge ai fait saeleir ces lettres de mon sael que fuirent faites le semmedi prochien aprés l'Ascension en l'an que li myliaires courroyt per myl et CC et cincquante et un an .
Ge , Katerine , duchasse de Lorrenne et marchise , fais s cognisaint au tous , qe q'un descors fuit entre mi et mon fil Ferri , et Thebaut , conte de Bair le Duc et Henri , mon freire , conte de Lusanburg , pais et acorde est faite enter nos par devant mon cheir signoir Thebau , par la grace de Deu roi de Navarre , de Chapainne et de Brie , conte palazin en teil menere qe des or en avant , por descors , ne por entreprisures qi nastre puissent par acunne aventure entre nos , ne estre ne poons guerroer li uns en vers l'autre , ne esmovoir guerre en nulle menere et s'il avenoit qe descort ne entreprisures fuissent ne nasquisoint enter nos par qeqe descort , ne por qeqe entreprisures nos sommes acordei par devant mon signoir le roi de Navarre propres volunteis qe li dit qi diroet ou feroit dire en bonne foi par homme qi ses lettres pendanz portaist dou descort ou descors qi seroent enter nos la tieineint , et le ordinnemeint qi me sires li rois feroit par lu ou par celui qi ses lettres pendans porteroit , sumes tenuz a tenir et a wardeir en bonne foi et dos ses choses a tenir et au gardeir fermement et dou non venir en contre par nos ou par autru chakuns de nos avons donnei pleiges et bonne seurtei en la mein mon signoir le roi de dis mille mars de argent .
Et se il avenoit qe aquns de nos venist ou vosist venir en contre le dit mon signoir le roi ou son ordinement , ne en contre la pais qi est divisee qi mesires li rois averoit dist ou ordunnei ou fait dire ou ordunneir par aquns qi ses lettres pen dans porteroiet su le descort ou descors qi serait ou averont estei enter nos , mes sires li rois iroet et poroet aleir et faire aleir sam meffaire sur celie partie qi son dist ne voroiet tenir ou son ordinement , ou iroit encontre la pais , ou ne tenroiet , ou iroiet encontre et gaiger lu et ses pleiges ie q'a tant q'il eiut tous ses despens q'il averoiet fait ie q'a diz mille mars de argent se tant i despendoiet et su les villes et chastaus et sur q'an on poiroet truveir dou nostre , et pur dedammaiger l'autre partie , et poiroit prendre me sires li rois et faire prendre et tenir ie q'a tant qe li damaiges seroet rendu et les choses adrassees a son dit ou a dit de celu qi seroit en lu de lui au tous ses lettres pendans , au l'autre partie , ensi commes li rois le diroit en bonne foi ou feroit dire par celui qi porteir ses lettres pendans dedans les XV jors qu'il en seroit requis par mon signoir le roi ou par celui qui porteroit ses lettres pendans .
Et si mesire li rois ou sui aidour pren noient heritage sus akuns de nos par ceste raison la satisfaction faire , mesire li rois est tenuz de rendre l'eritaige .
Et si mesire li rois ou sui aidour nos faiso ent aqun damaige , mesire li rois et sui aidour ne sunt mie tenu de rendre reins des damages , et ceste chose avons requis a mon signoir le roi comme sui homme por la pais et l'acort a dureir et a mentenir entre nos fermement , si com il est devisei desus .
Et tous les despens qe mi sire li rois feroit por ceste chose com bein q'il en feist seroent conteis et pris sus les dis mille mars dont nos avons donnei pleiges et bonne seurtei a mon signoir le roi , et est a savoir qe li autre dui de nos summes tenus a nos poors au la reqeste mon signoir le roi , par lui ou par celui qi ses lettres pendans porteroit de lui aideir en vers celui qi son dit et sen ordennement ne tenroit ensi com il est devisei a nos propres despens .
Et se par aventure aideir ne le voleins li uns ou li autres ou andui sil qi en defaudroit de nos seroit encheus chacuns de dis mille mars d'argent ausi com sil qi ne voidroit tenir le dit mon signoir le roi ou son ordenement ensi com il est dit et devisei desus et poiroit mesires li rois gagier et faire gagier celui qi seroit encheus et ses pleges jusq'a tant qe mesire li rois aiust tous ses despens qu'il averoit fait jusq'a dis mille mars d'argent se tant despendoiet , en villes et en chasteaus et en tous autres leus nostres et en qant qu'il poiroit troveir dou nostre sain meffaire , ansi com celui qui ne voiroit tenir son dit ne son ordenement , et est a savoir que li pleige que nos avons mis et donnei de dis mille mars d'argent por chakun de nos doient baillier a mon signoir le roi lou lettres pendans saielees de lour sees se i ont sees propres por tant com il seront mis , et s'il n'avoient sees propres , il doient bailleir a mon signoir le roi lettres pendans seelees des sees d'aukon prodomes de la plegerie dont il seront tenuz en vers mon signoir le roi por ceste chose .
Et s'akuns de nos pleiges morroit ou moroient , la partie de nos cui il seroit pleiges ou seroent pleiges est tenue a remettre le plege ou les pleiges suffisains dedens le mois qe me sire li roi l'en en reqerroit par lui ou par son messaige qi ses lettres pendans porteroit por tant com li autre mort estoient tenu a mon signoir le roi , et s'il pleige resunt tenu a bailleir a mon signoir le roi lettres tot ensi com il est dit et divisei desus .
Et totes ces choses ci desor et desus escrites summes nos tenu a tenir et a gardeir fermement tant com mesires li rois viverai , et est a savoir encore qe nos doivons aideir mon signoir le roi a nos poors en bonne foi a gageir et a faire gagier les pleges de celu de nos qi ne voiroit tenir le dit mon signoir le roi et son ordennement par lui ou par lai requeste que sei letres pendans porteroit a nos propres despens .
Et por ceu que se me sire li rois avoit gagier ou fait gagier por un cas qi fuit fais encontre son ordennement ou encontre son dit en tout ou en partie et pais en fuist faite , ne demoiroit pas qe si autre cas , i avenoit encontre l'ordennement mon signoir le roi ne en contre son dit en tout ou en partie qe mesire li rois ne gagest ou feist gagier ensi com il est dit de sus toutes les foiz que nos venriens en contre l'ordennement mon signoir le roi ne encontre son dit ou en tout ou en partie .
Et est a savoir qe les fiez qe nostre homme tenent de nos chacun de nos les justicerai au sa voluntei , sain ceu qe li uns n'i conoiterai rein por l'autre se n'est de consoil ou de proere , ne n'i poons mettre autre force li uns vers l'autre .
Et se mes hom m'en voloit guerroeir , il n'en m'en puit guerroeir de la terre le conte de Bair ne de la terre le conte Luccenburg , ne mi homme aus de ma terre .
Et se nostre homme por ceste chose en prenoient de nos choses , nos ne poireiens ne deveriens recepter en nos terres , et s'il avenoit chose qe nuns ne nulle de nos hommes tingneint terre de fié d'autre signoir qe de nos on alleus , et descors en fust enter nos et nos nos en appaiseriens se nos poiens , et se apaisier ne nos en poiens , mesire li rois ou sil qi seroi en leu de lui en doit cognostre et ordenneir et dire son dit , et nos le doiens tenir si nostre homme vuelent .
Et si nostre homme tenir ne le voiloent , nos ne nos em poons entremettre de guerroeir ne aus aideir de nos terres en nulle menere , a savoir est encore qe nuns de nos ne nulle ne poons panre en garde la citei de Toul ne ne nos i poons acrestre dedans Toul , ne en finage , par don , ne par achet , ne en nulle autre menere ne aideir a garantir a ne lui qui en sa garde la preist .
Et est a savoir qe nuns de nos ne pouroit retinir nuns de burjos de Toul se nos aveiens guerre vers ceaus de Toul puis qe la guerre seroit commancee , jusqe a tant qe la pais en fuist faite , et aprés la pais nos le poiriens retinir em teins de pais s'il voloient aleir desus nos .
Et ce fut eveskes de Toul qui or est moiroit , nuns de nos ne poiroit panre gar de ne en voerie ne en commande les choses de l'aveschiei , sauves les gardes et les demaines et les fiez et les heritages que chacuns de qui i avoit ancors que ces lettres fuissent faites .
Et est encor a savoir qe nuns ne nulle de nos ne poons panre en garde la citei de Mez , ne ne nos poons aideir de guerre li uns vers l'autre de nos de ceaus de Mez , ne de la communitei , ne de partie , ne nuns de nos ne puet aideir au ceaus de Mez encontre l'autre .
Et quant Ferris , mes fiz serai en aage , il est et eirt tenus au tenir toutes ces choses convennances et a jurer , et a bailleir ses lettres , et mettre pleges de dis mille mars d'argent en la forme qi est divisee des autres .
Et s'il avenoit chose ou nos missiens debet i seroit esclariei a l'entendement mon signoir le roi en bonne foi por la pais tenir et gardeir plus fermement ou par son commandement ou par lui .
Et s'acunne chose estoiet obliee en ces choses devant dites , mesire li rois l'amenderoet et feroit amendeir en bonne foi por la pais tenir et gardeir plus fermement .
Et s'il avenoit chose qe discort ou descors naquist ou naquissent entre nos dont nuns de nos ne se plensist ou vosist pleindre a mon signoir le roi , mesire li roi i envoieroit s'il voloit por savoir et por entendre le descort ou les descors , qi seroit ou seroent enter nos , et nos l'ordennement et le dit qe mesire li rois ordenneroit ou diront , ou feroit ordunneir ou dire par celui qi ses lettres pendans porteroet , tenriens et sommes tenu a tenir et a gardeir fermement , et les despens que cil feroent qi mesire li rois i envoieroit por ces choses et por autres seroent pris sui celui qi seroit traveis en son tort et mesire li rois est tenuz a aideir a celui qi tenroit son dit et obeïroit la pais vers celui de nos qui ne voiroit tenir son dit et son ordennement si com il est dit desus , et ceu nos ait promis mesire li rois en bonne foi et ballié ses lettres pendans saelees de son seel .
Et toutes ces choses devant dites et chakunes d'alles avons fiancees et jureies je et Ferriz , mes fiz a tenir loament , en tesmonage de la qué chose , je ai fait saeleir ces lettres de mon saiel , qi furent faites quant li miliare corroit par mil deu cent et cinquante deus ans , le merkerdi aprés les octaves de Paske .
Ge Katherine , duchesse de Lorregne et marchise , faz counoissant a tous ces qui ces letres verront et orront que Forkynnons , mes serjans de Namcey , ai achetei a Philippin , c'om dist le Cortoix , tout le deime , gros et menu , et le patronage que il avoit en l'eglise de Bleynvile , et en est devenus ses hom .
Et se nuns en fasoit au davant dit Forkynnon ne tort , ne force , ge l'en seraie ai dans en bone foi .
Et por ce que ce soit ferme chose et estable ai ge mix mon seel en ces letres par la priiere et par la requeste de Philippin davant nomei .
En tesmoignage de veritei , les qués fu rent faites en l'an que li miliaires corroit par mil et dous cens et cinquante et un an , lou juedi aprés la feste seint George .
Ge , Regnaus , coens de Castres et sires de Bittes , fais conoisaint a tous ceaus qui ces lettres varront et oiront que ge tieg ligement , en fié et en homage de ma chiere suer et ma dame Katherine , duchesse de Lehorregne et marchise , et de mon chier nevou Ferri , son fil quant que ge tieng a Lenoncort et a Saisures et a Marsaul et quant que ge i ai .
Et est a savoir que je puis vendre , eschaingier et engagier et ma voleintei faire de ceu que je ai a Marsaul .
Et ceu tesmoeg ge par mon sael .
Ces lettres furent faites en l'an que li miliares corroit par mil et dous cens et cinquamte et un an le diemege aprés la feste seint Gengou .
Conue chose soit a tous ceus qui ces lettres veiront et orront que ge , Robers sire de Aisse et ge , Henris , ses fiz , soumes devenu home lyge aprés le segnor de Lucenborc , ma dame Katherine duchesse de Loregne et marchise tant com de la main burnie et Ferri son fil , tant com de l'eritage et avons repris de eus tout l'aquest que nos avons fait a Seint Sauveor , a Besu en aicroissance de l'anciein fié que nos tenons de la duchié .
Et est a savoir qui cil que seront segnor de Aisse aprés nos tenront le devant dit fié de Besu avoc le devant dit fié anciein des dus de Loregne .
Et en tesmoignage de veritei ge , Robers , sire de Aisse , ai fait saeleir de mon sael ces lettres que fuirent faites le semmedi prochien aprés l'Ascension en l'an que li myliaires courroit per mil et CC et cincquante et un an .
Nos Jakes , par la grace de Deu eveskes de Mez , et Regnaus , nostre freres coens de Castres et sires de Bittes , faisons conoisaint a tous que nostre freres Maheus , duz de Lohorreigne qui fui , nos estaubli disours et esgardours des treffons qu'il avoit entrepris a son tens de l'eiglise de Remereimont et a l'eiglise de Seint Dyé , et a toutes les englises de sa terre .
Et dist nostre freres li duz et vont et comandai on lit de la maladie dont il fuit mort , que tés rendages et tés diz et tés eswars com nos fe rons de treffons davant dit , et de ses darrienes prises qu'il avoit faites en toutes les englises de sa ter re soit fait et tenui ensi com ses lettres que de ceu furent faites le devisent , les qués furent comande és au chapistre de Toul por warder .
Et nos avons enquiz diligenment la veritei des treffons qu'il a voit entrepris et des damages ausi qu'il avoit fait a l'eiglise de Seint Pierre de Mez , et avons trovei veraiement que li home de lai vile de Nouroi doivent chascun an une charre de vin et un meu de blef gourgiz au duc ou a son comandement livrer .
Et doivent ausi chascun an li home de la vile davant dite quant li duz vient a Prigney une foiz l'an , por soignier gelines .
Et doivent encore une vaite on chastel de Prig ney , ne plux nai li duz as homes ne a la vile davant diz .
Et por ceu que ce soit ferme chose et estauble sunt ces presentes lettres saelees de nos saés et dou sael la duchesse de Lohorreigne Katherine .
Ces lettres furent faites en l'an que li miliares corroit par mil et dous cens et cinquainte et un an , le diememge prochien aprés la feste Seinte Crux .
Ge , Thiebaus , cuens de Bar , fas conossant a touz que quom descorz fust entre moi et Katherine , duchesse de Loherraine , et Ferri , som fil , et Henri , conte de Luceborg , paiz et acorde est faite entre nos par devant mon signor Thiebaus , par la grace de Dieu roi de Navarre , de Champaigne et de Brie , conte palazin , em teil maniere que dés or en avant , por descort , ne por entepresures que naitre pussent par aucune aventure entre nos , ne estre ne poons guerroïer li uns envers l'autre , ne esmovoir guerre em nule maniere et s'il avenoit que descors ne entre presures fussent ne naquissent entre nos por queilque descort ne por queilque entepresure , nos suns acordei par devant mon signor le roi de noz propes volenteiz que le dit qu'il diroit ou feroit dire em bone foi par homme qui ses lettres pendanz portast dou descort ou des descorz qui seroient entre nos l'atirement et l'ordenement que mes sire li rois feroit par lui ou par celui qui ses lettres pendanz porteroit , sommes tenu a tenir a wardeir em bone foi et de ces choses a tenir et a wardeir fermement et dou non venir encontre par nos ou par autrui , chascuns de nos avons donei plesges et bone seurtei em la main mon signor le roi de dis mile mars d'argent et s'il avenoit qu'auquns de nos venist ou vossist venir encontre le dit mon signor le roi ou son ordenement , ne encontre la paiz qui est divisee que mes sire li rois avroit dit ou ordenei , ou fait dire , ou ordeneir par aucun qui ses lettres pendanz porteroit sur le descort ou descorz qui seroit ou avroient estei entre nos , mes sire li rois iroit et porroit aleir et faire aleir sens meffaire sur celi partie qui ne volroit tenir som dit ou son ordenement ou iroit encontre la paiz ou ne tenroit , ou iroit a l'encontre et ga gier lui et ses plesges jusqu'a tant qu'il ahust touz ses despens qu'il avroit faiz jusqu'a dis mile mars d'argent se tant i despendoit et sur les viles et chasteaus et sur quan qu'il porroit troveir dou nostre et por desdamagier l'autre partie .
Et porroit penre mes sire li rois et faire penre et tenir jusqu'a tant que li damages seroit renduz et les choses addreciees a som dit ou au dit et celui qui seroit em lui de lui , a tout ses lettres pendanz a l'autre partie , ensi quom li rois le diroit em bone foi ou feroit dire par celui qui porteroit ses lettres pendanz dedens les quarante jors qu'il em seroit requis par mon signor le roi ou par celui qui porteroit ses lettres pendanz .
Et se li rois ou sui aidour prenoient hiretage sur aucun de nos por ceste raison , la sattifacion faite li rois est tenuz de rendre l'iretage .
Et se li rois ou sui aidour nos fasoient aucun damage , li rois et sui aidour ne sunt mie tenu de rendre riens des damages .
Et ceste chose avons nos requis a mon signor roi comme sui homme por la paiz et l'acort dureir et a maintenir entre nos fermement si quom il est devisei desuis .
Et touz les despens que li rois feroit por ceste chose quom bien qu'il em feist seroient contei et pris sur les dis mile mars dont nos avons donei ples ges et bone seurtei a mon signor le roi .
Et est a savoir que li autre dui de nos sommes tenu a noz poors a la requeste le roi par lui ou par celui qui ses lettres pendanz porteroit de lui aidier envers celui qui som dit et son ordenement ne tenroit ensi quom il est devisei a noz propes despens .
Et se par aventure aidier ne le voliens , li uns ou li autres , ou andui , cil qui em defaulroit de nos seroit enchahuz chascuns de dis mile mars d'argent ausi , quom cil qui ne volroit tenir le dit mon signor le roi ou son ordenement ensi quom il est dit et devisei desuis .
Et porroit li rois gagier et faire gagier celui qui seroit enchahuz et ses plesges jusqu'a tant que li rois ahust touz ses despenz qu'il i avroit faiz jusqu'a dis mile mars d'argent se tant i despendoit em viles et em chasteaus et em touz autres leus nostres et quan qu'il porroit troveir dou nostre sens meffaire ausi quom celui qui ne volroit tenir som dit ne son ordenement .
Et est a savoir que li plesge que nos avons mis et donei de dis mile mars d'argent por chascun de nos doient baillier au roi lor lettres pendanz saalees de lor seaus , s'il ont saés propes , por tant quom il seront mis .
Et s'il n'avoient saés propes , il doent baillier au roi lettres pendanz de saés d'aucuns prodommes de la pligerie dont il seront tenu envers le roi por ceste chose .
Et s'aucuns de noz plesges moroit ou moroient , la partie de nos cui il seroit plesges ou seroient plege , est tenue a remettre le plesge ou les plesges soffisans dedens le mois que li rois l'em requerroit , par lui ou par som message qui ses lettres pendans porteroit , por tant quom li autre mort estoient tenu au roi et cil plesges resont tenu a baillier au roi lettres tout ensi quom il est dit et devisei desuis .
Et totes ces choses ci desor escrites et desoz sommes nos tenu a tenir et a gardeir ferme ment tant quom li roi vivera .
Et est aincor a savoir que nos doïens aidier le roi a noz poors em bone foi , a gagier et a faire gagier les plesges de celui de nos qui ne volroit tenir le dit le roi et son ordenement , par lui ou par sa requeste , qui ses lettres pendanz porteroit a noz propes despens .
Et por ceu que se li rois avoit gagiei ou fait gagier por un cas qui fust faiz contre son ordenement ou contre som dit , em tout ou em partie , et paiz em fust faite ne demorroit pas que s'autres cas i avenoit encontre l'ordenement le roi ne contre som dit , em tout ou em partie , que li rois ne gajast ou feist gagier , ensi quom il est desuis totes les foiz que nos venriens contre l'ordenement le roi , ne contre som dit , em tout ou em partie .
Et est a savoir que les fiez que nostre homme tienent de nos chascuns de nos les justicera a sa volentei sauf ce que nus n'i conoitera rien por l'autre , se n'est de consoil ou de proïere , ne n'i poons mettre autre force l'uns vers l'autre et se mes hom m'en voloit guerroïer , il ne m'en puet guerroïer de la terre la duchesse et Ferri , som fil , ne de la terre le comte de Luceborg , ne mi homme aus de ma terre et se nostre homme por ceste chose em prenoient de noz choses , nos nes porriens , ne devriens recepteir em noz terres .
Et s'il avenoit chose que nus ne nule de noz hommes teingnent terre de fiei d'autre signor que de nos ou alues et descors em fust entre nos , nos nos en appaseriens se nos poiens , et s'apaisier ne nos em poiens , li rois ou cil qui sera em leu de lui , em doit conoitre et ordeneir , et dire som dit et nos le doïens tenir se nostre homme welent et se nostre homme tenir ne le voloient , nos ne nos em poons entremettre de guerroïer ne aus aidier de noz terres em nule maniere .
A savoir est aincore que nus de nos , ne nule ne poons penre em garde la citei de Toul , ne ne nos i poons acroitre dedens Toul , ne em finage par don , ne par achat , ne em nule autre maniere , ne aidier a garentir a nului qui em sa garde la pre ist .
Et est a savoir que nus de nos ne porroit retenir nul des borgois de Toul , se nos aviens guere vers ceaus de Toul puis que la guerre seroit comenciee , jusqu'a tant que la paiz seroit faite , et aprés la paiz , nos les porriens retenir em tens de paiz s'il voloient aleir desouz nos , et se cis evesques de Toul qui or est moroit .
Nus de nos ne porroit penre em garde , ne em voerie , ne em coman dise les choses de l'eveschiei , sauves les gardes , et les domoines et les fiez , et les hiretages que chascuns de nos i avoit ainçois que ces lettres fussent faites .
Et est aincor a savoir que nus , ne nule de nos ne poons penre em garde la citei de Mez , ne ne nos poons aidier de guerre l'uns vers l'autre de nos de ceaus de Mez , ne de la communetei , ne de partie ne nus de nos ne puet aidier a ceaus de Mez , encontre l'autre .
Et quant Ferris , mes cosins , sera en aage , il est et iert tenuz a tenir totes ces covenances et a jureir , et a baillier ses lettres et mettre plesge de dis mile mars d'argent em la forme qui est devisee des autres .
Et s'il i avoit chose ou nos meissiens debat , il seroit esclairiei a l'entendement le roi em bone foi , par lui ou par som comandement , et s'aucune chose estoit obliee em ces choses devan dites , li rois l'amenderoit et feroit amendeir em bone foi por la paiz tenir et gardeir plus fermement .
Et s'il avenoit chose que descors ou descort nasquist ou naquissent entre nos dont nus de nos ne se plainsist ou voussist plaindre au roi , li rois i envoieroit s'il voloit por savoir et por entendre le descort ou les descorz qui seroit ou seroient entre nos et nos l'ordenement et le dit que li rois ordeneroit ou diroit , ou feroit ordeneir , ou dire par celui qui ses lettres pendans porteroit tenriens et sommes tenu a tenir et a gardeir fermement .
Et le despens que cil feroient que li rois i envoieroit por ces choses .
Et por autres seroient pris sur celui qui seroit tro vez em som tort .
Et li rois est tenuz a celui qui tenroit som dit et obeïroit la paiz a aidier vers celui de nos qui ne volroit tenir som dit et son ordenement , si quom il est dit desuis .
Et ce nos a promis li rois em bone foi et baillier ses lettres pendanz saalees de som sael .
Et toutes ces choses devan dites et chascune d'eles ai ge fianciees et jurees a tenir leiaument .
Em tesmoingnage de la queil chose , ge ai fait saaleir ces lettres de mon sael qui furent faites le mercredi prochien aprés les octaves de Pasques , l'an que li miliaires corroit par M CC et cinquante deuz ans .
Je Thebaus , cuens de Bar , faz cognessant a touz , que entre moi et Henri , conte de Lucembourc , et Katherine , duchesse de Loherainne marchisse , et Ferri son fil , summes acordei par devant mon chier signeur , Thiebaut , par la grace de Deu roi de Navarre , de Champagne et de Brie , conte palazin , en tel meniere que dés or en avant pour descort ne pour entreprisures qui natre pusset par aucune aventure entre nos ne estre ne povons guerroiier li uns envers l'autre ne a mouvoir guerre en nulle meniere .
Et s'il avenoit que descors ne entreprisures fusset ne naquisset entre nos pour quelque descort ne pour quelque antreprisure nos sommes acordei par devant mon signeur le roi de nos propes volanteis .
Que le dit qu'il diroit ou feroit dire en bonne foi par home qui ces lettres pandans portat dou descort ou des decors qui seroiet entre nos l'atirement et l'ordenemet que me sires li rois feroit par lui ou par selui qui ces lettres pandans porteroit , sommes tenu a tenir et a garder en bonne foi et de ces chozes a tenir et a garder fermement et dou non venir en contre par nos ou par autrui .
Chascuns de nos avuns donei pleges et bonne surtei en la main mon signeur le roi de dix mil mars d'argent .
Et s'il avenoit que aucuns de nos venit ou vousit venir en contre le dit mon signeur le roi ou son ordenement ne en contre le pais qui est devisee que me sires li rois averoit dit , ou ordenei , ou fait dire , ou ordenei par aucun qui ces lettres pendans porteroit sus le descort ou descors qui seroit ou averoient estei entre nos , me sires li rois irois et pouroit aler et faire aler sens mesfaire sor selie partie qui son dit ne vouroit tenir ou son ordenement ou iroit en contre le pais , ou ne tanroit , ou iroit a l'ancontre et gagier lui et ses pleges juques a tant qu'il eust touz ses despens que il i averoit fait , juques a dix mil mars d'argent , se tant i despendoit et sus le villes et chatiaus et sus quant qu'il pouroit trouver dou nostre et por desdamagier l'autre partie .
Et pouroit panre mesires li rois et faire panre et tenir juques a tant que li damages seroit randus et les chozes adreciiés a son dit ou au dit de selui qui seroit en leu de lui a tout ces lettres pendans a l'autre partie ensi cum me sires li rois le diroit en bonne foi , ou feroit dire par selui qui porteroit ces lettres pendans dedens les quarante jours qu'il en seroit requis par mon signeur le roi , ou par selui qui porteroit ces lettres pendans .
Et se me sires li rois ou sui aidour prenoiet heritage sus aucuns de nos par ceste rason la satisfation faite me sires li rois est tenus de randre l'eritage .
Et se me sires li rois ou sui aidour nos fasoiet aucun damage me sires li rois et sui aidour ne sunt mies tenu de randre riens des damages .
Et ceste choze avons nos requis a mon signeur le roi cumme sui home , pour 1a pais et l'acort a durer et a maintenir entre nos fermement si cum il est devisei desus .
Et touz les despens que me sires li rois feroit pour ceste choze , cumbien qu'il en feist , seroiet contei et pris sus le dix mil mars dont nos avuns donei pleges et bonne surtei a mon signeur le roi .
Et est a savoir que li autre dui de nos sommes tenu a nos povoirs a la reque ste mon signeur le roi par lui ou par selui qui ces lettres pendans porteroit de lui ai aidier envers selui qui son dit et son ordenement ne tanroit , ensi cum il est devisei a nos propes despens .
Et se par avanture aidier ne le voliens , li uns ou li autres ou andui s'il qui en defauroit de nos seroit encheus chacums de dix mil mars d'argent , ensi cumme s'il qui ne vouroit tenir le dit mon signeur le roi ou son ordenement , ensi cum il est dit et devisei desus .
Et pouroit me sires li rois gagier et faire gagier selui qui seroit encheus et ses pleges juqu'antant que me sires li rois aust tous ses despens qu'il i averoit fait juques a dix mil mars d'argent , s'il tant i despendoit en villes et en chastiaus et en touz autres leus nostres et en quant que il pouroit trouver dou nostre sens mesfaire autre , si cumme selui qui ne vouroit tenir son dit ne son ordenement .
Et est a savoir que li plege que nos avuns mis et donnei de dix mil mars d'argent pour chascun de nos doiet ballier a mon signeur le roi lor lettres pendans saellees de lor saïauz , se il ont saïaus propes pour tant cum il serunt mis .
Et se il n'avoiet seaus propes , il doiet ballier a mon signeur le roi lettres pendans saellees de seaus d'aucuns proudummes de la plegerie dunt i seront tenu envers mon signeur le roi pour ceste choze .
Et s'aucuns de nos pleges mouroit ou mouroiet le partie de nos cui , il seroit pleges ou seroiet plege et tenue a remetre le plege ou les pleges suffisans dedens le mois que me sires li rois l'an requerroit par lui ou par son message qui ces lettres pendans porteroit , pour tant cum li autre mort estoiet tenu a mon signeur le roi et sil plege resunt tenu a ballier a mon signeur le roi lettres , tout ensi cum il est dit et devisei desus .
Et toutes ses chozes ci desour et desouz escrites sommes nos tenu a tenir et a garder fermement tant cum me sires li rois vivera .
Et est a savoir ainquores que nos devuns aidier mon signeur le roi a nos povoirs en bone foi a gagier et a faire gagier les pleges de selui de nos qui ne vouroit tenir le dit mon signeur le roi et son ordenement , par lui ou par sa requeste qui ces lettres pendans pourteroit a nos propes despens et pour ce que se me sires li rois avoit gagié ou fait gagier pour un cas qui fu fais encontre son ordenement ou encontre son dit , en tout ou en partie .
Et pais en fust faite ne demouroit pas que s'autres cas i avenoit encontre l'ordenement mon signeur le roi ne en contre son dit , en tout ou en partie que me sires li rois , nam gajet ou feist gagier , ensi cum il est dit desus toutes les fois que nos vanriens encontre l'ordenement mon signeur le roi ne encontre son dit , en tout ou en partie .
Et est a savoir que les fiez que nostre home tiennet de nos chacuns de nos les justicera a sa volantei , sauf ce que li uns n'i cognostera riens pour l'autre , se n'est de consel ou de proiiere , ne ni povons metre autre force li uns vers l'autre .
Et se mes hom m'an voloit guerroiier , il ne me puet guerroiier de la terre le conte de Lucembourc ne de la terre la duchesse et son fis Ferri , ne mi home aus de ma terre .
Et se nostre home pour ceste choze en prenoiet de nos chozes , nos ne pouriens , ne douveriens receter en nos terres .
Et s'il avenoit choze que nuz ne nulle de nos homes tagne terre de fié d'autre signeur que de nos , ou alieus et descors en fust entre nos , nos nos en apaseriens se nos poviens , et se apasier ne nos empoiiens me sires li rois ou s'il qui seroit en leu de lui en doit cogneustre et ordener et dire son dit .
Et nos le doiiens tenir se nostre home wellet .
Et se nostre home tenir ne le voloiet , nos ne nos em povons entremetre de guerroiier ne aus aidier de nos terres en nulle meniere .
A savoir est ainquor que nus de nos ne nulle ne povons panre en garde la citei de Toul , ne ne nos i povons acroitre dedens Toul , ne om finage , par don ne par achat , ne en nulle autre meniere , ne aidier a garantier a nului qui en sa garde le preist .
Et est a savoir que nus de nos ne pouroit retenir nus des bourjois de Toul se nos aviens guerre vers saus de Toul , puis que la guerre seroit coumanciie juques atant que la pais en fust faite .
Et aprés le pais nos les pouriens retenir en tens de pais , s'il voloiet aler desous nos .
Et se cist esveques de Toul qui or est moroit , nus de nos ne pouroit panre en garde , ne en vouerie , ne en coumande les chozes de l'esvechié , sauves les gardes et les demoinnes , et les fiez et les heritages que chascuns de nos i avoit , ansois que ces lettres fussent faites .
Et est ainquor a savoir que nus ne nulle de nos ne povons panre en garde la citei de Mez , ne ne nos povons aidier de guerre li uns vers l'autre de nos de saus de Mez , ne de la coumunitei , ne de partie , ne nus de nos ne puet aidier a saus de Mez en contre l'autre .
Et quant Ferris , mes cuisins , sera en age , il et et iert tenus a tenir toutes ces couve nances et a jurer et a ballier ses lettres et m'etre pleges de dix mil mars d'argent , en la forme qui est devisee des autres .
Et s'il i avoit choze ou nos meissiens debat , il seroit declarié a l'antendement mon signeur le roi en bone foi par lui ou par son coumandement .
Et s'aucune choze estoit obliee en ces chozes devant dites , me sires li rois l'amanderoit et feroit amander en bonne foi pour la pai tenir , et garder plus fermement .
Et s'il avenoit choze que descors ou descort nasquit ou naquisset entre nos , dunt nus de nos ne se plansit ou vousit plandre au roi , li rois i envoieroit s'il voloit pour savoir et pour entendre lou descort ou les descors que seroit ou seroiet entre nos .
Et nos l'ordenement et lou dit que li rois ordeneroit , ou diroit ou , feroit ordener ou dire par selui qui ces lettres pendans porteroit tanriens , et sommes tenu a tenir et garder fermement .
Et le despens que s'il feroiet que me sires li rois i envoieroit pour ces chozes et pour autres seroiet pris sus selui qui seroit trouveis en son tort .
Et me sires li rois est tenus ai aidier selui qui tanroit son dit et obeïroit a la pais vers selui de nos qui ne vouroit tenir son dit et son ordenement , si cum il est dit desus .
Et ce nos at premis li rois en bonne foi et balliees ces lettres pendans saellees de son sael .
Et toutes ces chozes devant dites et chacunes d'eles ai je fianciés et jurees a tenir leaument .
En tesmognage de laquel choze j'a fait saeller ces lettres de mon sael , qui furet faites le mecredi prochien apprés les octaves de Pakes , l'an que li milliaires couroit par mil douz cens cinquante et douz ans .
Ge Henris , cuens de Lucenborc et de la Roche et marchis d'Ellons , faz connoissant a touz ceus qui ces lettres verront et orront que j'ai promis et creanté a mon seg nor Thiebaut , par la grace de Deu roi de Navarre , de Champeingne et de Brie , conte palazin , que s'il avoit nules grevances ne nus damages , en l'asseurement qu'il a fait as borjois dou Nof Chastiel por ma suer Katherine , duchesse de Lohereigne et mar chise , qui dure jusqu'a la devision des apostres , il porroit panre dou mien et fai re panre par ma volenté , jusqu'a tant que ma devant dite suer averoit deiffait , ceu qu'ele averoit entrepris ou devant dit asseurement au dit mon segnor le roi devant noumei .
Et en tesmoniage de verité j'ai fait ces let tres seeler de mon seeil , qui furent feites le joudi prochien aprés la quinzeine de Pentecoste quant li miliaires courroit par mil et CC et LII anz .
Ge Katherine , duchesse de Lorregne et marchise , fais conoissant a tous ceus qui ces lettres veirront et orront que se je entreprennoit riens , ne autres por mi , en l'asseurement que mes sires Thiebaut , par la grace de Deu rois de Navarre , de Champeingne et de Brie , cuens palazins , ai fait aus borjois dou Noefchastel , que dure des le jor des trois semainnes aprés la nativitei Seint Jehan Baptiste jusque a quinze jors aprés .
Et il avoit damages , ne gravances par les entre presures que je feroie om davant dit asseuremant , je li renderoie a son dit sans prueve , par sa plainne parole .
Et porroit panre et faire panre dou mien par tous les leus ou il en troveroit par ma volentei et sans meffaire , jusque a tant qu'il reveroit tous ses damages davant diz et toutes ses costenges .
En tesmoignage de veritei ai je fait seeler ces lettres de mon seel , que furent faites le dymenge davant la vigile de la Magdeleinne , en l'an que li miliaires corroit par mil et dous cens et cinquante dous ans .
Ge Katherine , duchesse de Lorregne et marchise , fais a savoir a tous ceus qui ces lettres veirront et orront que com descors fust entre moi d'une part , et les borjois dou Noef Chastel en Lorregne d'autre , de ce qui se doutoient que ge ne lor tenisse lor chartre et lor franchise , ensi com mes sires li dus Mahous , qui fuit mes maris , lor avoit donnee per ses lettres pendans .
Por ce qu'il en fussent en paix de cuer et por la volentei que j'avoie dou tenir , je lor jurai for seins a tenir tele franchise et lor en donnai mes lettres pendans que ge ne les enforceroie , ne autres por moi par ma volentei ne par mon assentemant .
Et se lor ottroïai qu'i garderoient le chastelet dou Noef Chastel et les portes de la vile , en tel meniere que se ge lor envoïoie prison , il le me garderoient et renderoient en bone foi .
Et est a savoir que se j'aivoie guerre apartemant a san et a veu de la gent , il m'aideraient en bone foi d'aus meymes , et porroie recepter a Noef Chastel ge et ma gent , a grant force et a petite et om petit chastel et om grant , et se lor ai ottroïei que se je n'avoie guerre apertemant , que je ne puis envoïeir gens a Noef Chastel qui les pussent enforcier , ne mener gens aven mi si ge i aloie .
Et si ge aloie contre ceste convenance en nule meniere , ge lor ai donnei congiei qui se pussent tenir a roi de Navarre et faire son comandemant dou petit chastel et dou grant , et des borjois tant que l'entrepresure que j'aurroie faite , ou autres por moi , fust amendee , a dit le roi de Navarre ou de son comandemant qui auroit ses lettres pendans , et ai prieit et requis mon segnor le roi de Navarre de cui je tieng le Noef Chastel et les apertenances , que se je aloie encontre ces con venances ou encontre aucune , si com eles sont de seur dites , qui lor fust aidans sans meffaire encontre moi , a grant force et a petite , tant que l'entrepresure que j'auroie faite fust amendee a son dit ou a son commandemant qui porteroit ses lettres pendans .
Et je entent que ces conve nances duront tant com je tenrai le bail et ces bans doit durer tant que Ferris mes fiz soit en aage , aus us et aus coustumes de la terre se Dex li donne vie .
Et s'il avoit descors aus choses de seur nommees , i seroit adrecier a l'esgart le roi de Navarre ou a son commandemant qui auroit ses lettres pendans .
Et en tesmoignage de ceste chose ai ge fait seeler ces lettres de mon seel , que furent faites lendemain de feste Seint Jake et Seint Cristofle , en l'an que li miliares corroit per mil et CC et cinquante dous ans .
Ge Katherine , duchesse de Lorregne et marchise , fais conoissant a tous ceus qui ces lettres veirront et orront que je ne puis retenir en ma terre en nul leu , ne Ferris , mes fiz aussi , nuns des hommes mon frere Henri , conte de Lucem borc , se il ne sont des nueves viles ou de droit entrecors .
Et en tesmoignage de veritei ge ai fait saeler ces lettres de mon seel , que furent faites le sambedi aprés l'ascension , en l'an que li miliaires corroit par mil CC et cinquante trois ans .
Ge Katherine , duchesse de Loherigne et marchise , faz connoissant a toz tous qui ces lettres verront et orront que la vendue des dimes de Dompie cort , qui est mes fiez , que Jehans de la Tour , mes hom , a fait ceu est par mon los et par mon creant .
Et en tesmoniage de verité j'ai fait ces lettres seeler de mon seeil , qui furent feites le seummedi prochien aprés la feste Seint Martin , quant li miliaires courroit par mil et dous cenz et cinquante et trois anz .
Nos Jehanz , cuens de Bergogne , sires de Salins , façons savoir a toz ces qui verrunt ces pre sentes letres que nos tenuns en fié Vile Nueve qui est a segnor d'Oiselet , nostre frere , c'est a savoir le chas tial , et la vile dou duc de Lorraine .
En tesmoignaije de la quel chose nos avuns mis nostre soïal pendant en ces presentes letres , ce fut fait l'an de l'incarnation Jeshu Crist qui corroit par mil et dous cenz et cinquante et quatre , ou mois d'avril .
Je Thiebaus , cuens de Bar , fas cognissant a touz que ce damage venoient mon signor et mon freire Henri , conte de Lucebourg , de mil mars d'argent dont je l'ai mis en plege enver Katherine , duchesse de Lo heraigne , et Ferri son fil , mon coisin , des covenances de l'aliance faite entre moi et aux , au dit mon signor Jehan de Thorete et le marechaul de Champaingne , qui doit estre raportés dedens la Petecoste dont je ai lor letres , et il les moies , je l'en doi garder de touz damages .
Et por ce que ce soit ferme chose , j'ai mis mon seel en ces letres en tesmoignage de veritei , ce fu fait l'an de mil et dous cens et cinquante quatre , le dimange devant l'aparition .
Ge Arnous , sires de Workerenges , fais conoissant a tous que ge ai repris en fiei et en homage de ma dame Katherine , duchesse de Lorregne et marchise , Mondelai entie remant qui estoit mes aillues et en sui devenus ses homs liges et li doi la war de a Sirkes an et jor .
Et aprés mon deceit mes filz eirt ses homs liges li annez et li deverai la warde a Sirkes an et jor assi .
Et en tesmoignage de veritei ai ge fait saeler ces lettrez des sealz a mes amez signors Henri , conte de Lucemborc et Renaut , conte de Castres par ma prieire et par ma requeste que furent faites a Chastenoi le lundi aprés les outaves de l'Apperition en l'an de mil CC et LIIII ans .
Nos , Katherine , duchesse de Lohorreigne et marchise , faisons conoisant a tous que l'aumosne que li sires Connes de Morei at faite a la prioree de Flaveignei si com de ce qu'il avoit a Heillicort et en apendises en tous us et en tous prous entierement est par notre lous et par notre creant .
Et por ce que ciste aumosne soit tenue a tous jors sunt ces lettres saelees de notre sael en tesmoignage de veritei que furent faites quant li miliares corroit par mil et dous cens et cinquante quatre ans , on moix de fevrier .
Counue choze soit a touz que cum bestens fust entre l'abbasce et le couvent de Remiremont d'une part , Renier de Borboune et Henrion , seignors de Donballe et vouez dou ban de Curvi d'autre part , ensi cum dou bestens qui estoit entre auz dez taillez et de la pesche rie dou ban de Curvi , pais est faite en tel meniere que li dit vouei ne porront faire talle ou ban davant noumei ce par le consantement non dez davant dis abbasce et covent , de la quele talle li vouei doient panre lez douz pars , et l'abasce et li covens davant dit le tiers .
Et est a savoir que ce li davant noumei abbasce et covens et li vouei ce descordoient de geter la soume de la talle , li dite soume de la talle seroit de sexante livres de toulois , ne ne porroit estre acrue ne amanrie pour descort qu'il eust entre auz , ce li consantemens dez ditez par tiez n'i estoit .
Et dez plais banauz , quant li chanceliers lez tanrai , il doient estre getei par le consantement dez davant ditez partiez , ou par le chancelier et par lez diz vouez , dont l'abasce et li couvens davant noumei averont la moitiei , et li vouei l'autre .
Et est a savoir que en la pescherie dou ban davant dit on n'i puet metre pescheour ce par le consantement non dez partiez davant noumees .
Et c'il avenoit c'on la vendit , li dit vouei i panroient la moitiei et l'abasce et li couvens davant dit l'autre .
Et ce on ne la vendoit , toutez celez fois que l'abasce ou li chanceliers ou dame de Remiremont vanroit ou ban davant noumei , il doient avoir entierement le servise dez pessons , et c'il n'i estoient , li servisez doit estre lez vouez .
Et s'on fasoit fours bannaz ou davant dit ban , li dit vouei doient avoir lez douz pars , et l'englise de Remiremont le tiers .
Et tout cen davant noumei a tenir ont jurei li dit vouei .
Et ceste pais ont il fait par le consantement de Renaut , seignor de Roumont , de cui il tienent cez chozes davant ditez en fiei .
Et ont consanti li dit vouei que l'evesquez de Toul , ques qu'il soit , lez face esconmenier et mete lor terre toute en entredit , c'il par aventure , dont Dez lez gart , venoient en aucune choze en contre ceste davant dite pais .
Et nouz , Ferris , dus de Lohereine et marchis , le ferieins tenir ensi cum il est davant devisei .
Et en tesmoignage de cez chozes davant ditez sunt saï eleez cez presentes letres dez saïez lez honoraublez seignours Gilon , par la grace de Deu eveske de Toul , et Ferri , duch de Lo hereine et marchis , avuec le saïel Renier de Borboune davant noumei , par le consantement dez partiez davant noumeez et a la requete Renaut , seignour de Roumont davant noumei .
Et cez chozes furent faitez l'an que li miliairez corroit par mil et douz cens et cinquante cinc ans , ou mois d'avri .
Ge Ferris , dus de Lorregne et marchis , fais conoissant a tous ceus qui ces lettres veirront et orront que l'aumoigne que li sires Cunes de Morey ait faite a la priorei de Flavignei ensi com de Hailleicort de dequant qu'il i avoit et es appendises en tous us et en tous prous est faite par mon loz et par mon crant .
Et por ce qu'ele soit tenue a tous jors ai ge mis mon seel en ces presentes lettres en tes moignage de veritei , que furent faites l'an que li miliaires corroit par myl CC et cinquante cinc ans , om moys de may .
Nos , Ferriz , duz de Lohorrenne et merchiz , fasonz conesant a toz cez qui cez letrez varont et orunt que l'abasse et li covenz de Buxeirez ount otrié az frerez de la mayson de Temple de Seugnez qu'il puent a toz jorz condure de l'auue de Muzale a lor molinz qui sont desouz Wircort tant cum il en convarrai az davanz diz molinz parmi le ban de Mangonvile qui est a l'abasse et a covent davant diz .
Et se li davant dit frere avoient mestier de dex piez ou de vint de terre por affatier le courz de l'auue par la ou ele vai az molinz li davant dite abbasse et li covenz ne lez en porroient tenir en damage enz anparroient li frere davant dit vint piez cenz pluz cenz encoison et cenz contredit .
Et c'il avenoit par aventure que cil couz par ou li auue vai dez molinz rendroit estopoit de tot en tot li frere ne porroient faire novel courz cenz le congié de la davant dite abbasse et de covent maix celui porroient il raparelié cenz contredit .
Et si est a savoir que la davant dite abbasse et li covenz de Buxierez retiennet la pascherie tant cum li banz de Mangonvile dure ne li frerei de Temple n'i porroient peschié , ne faire a paschié en nule meniere et por cez covenencez davant ditez ount otrié li davant dit frere que la maysonz de Mangonvile que est a l'abasse et a covent de Buxierez doit morre az diz molint a toz jorz , cenz nule muture a païer solement por la ne cessité de la davant dite mayson de Mangonvile , et doit morre tantot aprez celui que en troveroit molant , et doit la davant dite maysons batre cez chanvez celez solement que crasteront en wangnage de la davant dite mayson de Mangonvile , az molinz davant diz por nient , tant cum il i averai molin batant .
Et s'il a venoit par aventure que la davant dite abbasse et li covenz faissent molin en ban de Mangonvile , li frere davant dit seroient tenu a rendre chascum an a toz jorz a la Panthecoste out resauz de nu blef a la mesure de l'aglise de Buxeirez a la davant dite abbasse et a covent en lor mayson de Wirecort et de tant se tan roient a païé la davant dite abbasse et li covenz ne ne morroit paz la davant dite maysonz de Mangonvile az molinz de Temple et se li davant dit frere de Wirecort n'avoient païé lez out resauz davant diz dedens lez octavez de Penthecoste li davanz diz blez seroit doublez , et ensi de totez lez autrez anneez dont il farroient a paiment dedenz le dit termine .
Et de cez covenencez davant ditez doient li davant dit frere doner a l'abasse et a covent de Buxeirez lez letrez ceeleez de ceel dou grant mastre de France dedenz la Natevité Sent Johan que or vient en un an et se il ne lou faisoient , il ne porroient dez dount en avant reclamé nule droiture a l'auue de Muzale condure a lor molinz ne a courz rafaitié ensi cum il est davant dit .
Et se li davant dit frere de Temple ne avoient randuez lez letrez ceeleez dou ceel lou grant mastre de la chevalerie de Temple de France dedenz lou terme davant dit a l'abasse et a covent de Buxeirez sovent nomé , il deveroient rastopé le davant dit courz a lor dapanz et c'il ne lou faisoient , noz cerienz tenu a ouz constrendre de ceu faire .
Et por ceu que ceste chose soit ferme et estauble avonz noz ceeleez cez presentez letrez de nostre ceel a la requeste dez sovent nomez partiez en l'an de grace que li miliairez corroit per mil et douz cenz et cinquante cinc anz , en moix de mai .
Ge , Henris , cuens de Siaumes , faz connoissant a touz ceus qui ces lettres verront et orront que ge suis hom lyges au duc de Lohereigne et marchis en aprés l'e vesque de Mez et le conte de Bar et ai repris de lui Morehenges et quan que il i apent en fié et en homage et la chastiel et le borc rendeuvle .
Et se ge avoie plus d'un oir cil en cui part cil fiez venroit doit estre homs lyges lou duc de Lohereigne envers touz homes sauve la lygee l'evesque de Mez et le conte de Bar , s'il avenoit par aventure c'uns de ces fiez devant diz ou l'evesque ou le con te de Bar devant noumei venist en la partie celui oir qui seroit hom le duc .
Et en tesmoniage de verité , j'ai fait ces lettres saelees de mon sael qui furent faites la veille de Magdaleine l'an que li miliaires courroit par mil et dous cenz et cin quante cinc anz .
Ju Wichars , sires de Passavant , fais conossant a tous que des VIIIC livres et cinquante que Ferris , dus de Lohorreigne et marchis , doit a l'iglise de Sain Dyei , ju sui pleiges a icele iglise de C livres , la tierce partie a païer a la feste Saint Re mei en wain prochiennemant a venir , l'autre tierce partie a icele meisme feste en la fin de l'an , la darrienne tierce partie a icele meisme feste en la fin dou secunt an , en tel maniere que ce li dus deffalloit d'aucun des paiemans , ju se roie tenus par ma foi que ju en ai donneie de faire , a la requaste le doiien d'icele iglise , le paiemant , ou le message de l'iglise , le quel on croiroit par sun soirremant de la defaute dou paiement , seins plait , ou de donner wages pour fai re donniers , ou de tenir hostages a Toul seins issir , jusque tant que li paiemans seroit fais , et ensi que li chapitres ne mei fera nul despens en l'ostage , ne rien ne m'i fera avoir .
En tesmoignage de ceste chose , ju ai mis mon seel en ses presantes lettres , qui furent faites quant li an de grace couroient par mil et dous cens et cinquante cinc ans , la vigile de la feste Seinte Marie Mazeleinne .
Gie Ferris , dux de Lohereigne et marchis , faz connoissant a touz ceus qui ces lettres ver ront et orront que gie me suis mis par devant mon conseil en la mainburnie mon chier oncle Henri , conte de Lucenburc et de la Roche et marchis de Arlons , de cest jor en a vant jusqu'a la feste seint Remi qui vient prochienement , et de la devant dite feste seint Remi en dous anz .
Et çou ai ge creanté et juré fermement attenir .
Et en tesmoingnage de verité j'ai fait ces lettres saeler de mon sael , qui furent faites le jor de la Mag daleine , en l'an que li miliaires courroit par mil et dous cenz et cinquante cinc .
Gie , Hanris , cuens de Dous Ponz , faz connoissant a touz ceus qui ses lettres veiront et orront ke Simons , mes fiz , est deveneus homs lyges devant tous homes mon chier segnor et mon cousin Ferri , duc de Lorreane et marchis et a repris de lui Moresperch , lo chastel rendaule et quan que il apent a chasteil de tout ceu que bien gie i ai .
Et est a savoir qui cil qui sera cuens de Dous Ponz des ore en avant ou sires de Dous Ponz , sera homs lyges le duc de Lorreaine devant tous homes .
Et c'est a savor ke dame Annel , me famme , est douweie du devant dit chasteil Moresperch et de quan que il i apant et ausi ke li devantdit chastés et li appandises ne povent aschoir ki il ne reviennent addés a plus prochiens ors si defelloit de Simon , mon fil .
En tammo naige de verité , j'ai fait ces lattres saeler de mon sael qui furent faites en l'an que li miliares courroit par mil et douz cens et cinquante cinc ans , ou mois d'awoust .
Je Ferris , duc de Loeraine et marchis , faiz conossant a touz ces ki ces lettres verrunt et orrunt ke je ai doneit et ottroiet par ma pleine volenteit a Henri , conte de Lucenburch , de La Roche et marchis de Erlons , mon chier oncle , la moitiet de toutes mes proïages des sailinez ke je aquestera ou porray aquester a Moihenvi , a Duese , a Roisieres et allours par toute ma terre , pour païer ses dés a seis ans .
Et ses anneez doient commencier au jour et a l'oure c'om comenciront a salineir .
Et pour ce ke ce soit ferme choise et estaible et ke je , ne autres ne puest alleir encontre , l'en ai ge doneit mes lettres saïeleez de mon saïel en tesmoignaige de veriteit , ke furent faites la vigille de la feste saint Michiel , cant li miliares corroit par mil et CC et cinquante et cinc ans .
Je Ferris , dux de Lorraine et marchis , fait cognisaint au tous que de mil mars d'argent des queis j'ai establi plege mon cheir oncle Hanri , conte de Lucemburg , envers mon chier cosin Thiebaut , conte de Bar , de tenir les conven nances et les alliances de moy et de devant dit conte de Bar , ensi que les letres seeleies de mon seel et dou devant dit conte de Bar , qui de ce sunt faites le tesmoinent , que je le garderai de toutes costanges et tous damages .
En tesmonage de la queil chose je a mis mon seel en ces presentes letres , qui furent faites l'an de l'incarnation nostre signoir M CC L cing ans , en mois de octobre .
Ge Hanris , cuens de Lucenborg , de La Roche et marchis de Erlons , fais cog nisaint au tous que je ai donei a Ferri , dux de Lorrainne et marchis , mon nevou , por sa partie de l'acheote qui li vennoit de par mon peire et de par ma meire ce que je avoie a Amés , et a Trune , et a Eroville , et a Suflanges , et a Rossenges , et a Ragecort , et a Til , et Ameirs , et a Saint Liger sans cos tans et sa tenoir , et a Obanges , et a Esch deleis Obanges , enterement sans mes frans hommes que je a en ces devant dites villes .
Et est a savoir que en ses leus devant dis que je ne puis rein reclameir ne acostreir , ne ju ne li meins , se je ne fais par le duc devant dit ou par les seins , ne se ne puis retinir nuns de ses hommes ne des hommes a ses hommes .
Et s'il avennoit que akuns de hommes de mes franches villes et des franches villes a mes hommes aloit en areir le duc , li dus ne poiroit rein re clameir en la remenanche ne en moble ne en heretage , ne je autre teil des seins nes des hommes a ses hommes .
Et est encore a savoir que je ne puis retinir nus de ses hommes de ses villes baptices ne des hommes a ses hommes de ville baptice , et s'il i vennoient il le poiroit pursevre et panre en ma terre et en la terre des hommes , et ju li doi osteir la force .
Et auter teil doit faire li dus de mes hommes et des hommes a mes hommes .
Et si akunnes de mes fammes aloient par mariage en la terre le duc , je ne puis rein reclameir en la famme ne en ses oirs , ne li dus ne puet rein reclameir ne la famme , ne li hor qui de la famme venroient en l'eritage de la famme .
Et autre teil des fammes le duc qui venroient en ma terre par mariage et de lour hoirs et de lour terres .
Et por ce que ce soit ferme chose et estable pur mi et por mes oirs a tous jors , aie je fait seeler ces letres de mon seel , qui furent faites l'an quant li miliaires corroit par M CC LV ans , le jor de saint Remei .
Je Ferris , dux de Lourregne et marchis , fas conoissant a tous ces lettres verront et ourront que de teil escheoite qui dut escheoir a ma dame ma mere Katherine , duchesse de Lourregne et marchise , de par le duc Waleran , som peire , et de par sa meire ma dame Ermensend , contesse de Lucelebourg , que ce que mes oncles Hanris , coens de Lucelebourg , de La Rouche et marchis de Erlons , m'en a laissié et donei , si com les lettres qu'il m'en a donei saelees de son sael le tesmoingnent , qui noment les leus ou il le m'a assis , et les moes lettres aussi qu'il en a de moi , que ce preng je a grei et a asseis en teil meniere que de celle escheoite je ne puis mais rien reclameir sour lui , ne sour ses oirs .
Et ces choses ai je faites par ma plaine volentei et fors de mainbornie , en tesmoignage de mes oncles Renaut , conte de Castres , et mon signor Girart de Luceleborc , signor de Dourbuis , et en tesmoignage de Robert , signor d'Aisse , de Hanri , signor de Huphalise , de Sohier , signor de Bourseul , et de mes feals mon signor Nichole d'Othenges et mon signor Arnoult de Wolquerenges .
Et pour ce que ce soit ferme chose et esta ble que je et mi oir ne puissiens aleir a l'encontre , si ai je fait en tesmoignage de veritei ces presens lettres saeleir de mon sael , et a ma requeste et a ma proïere mi oncle devant dit ont aussi fait metre lour saels a ces presens lettres , les quels furent faites et donnees le jor de la feste saint Remei en vendenges , en l'an de l'incarnation nostre signor de M CC LV ans , ou mois d'octobre .
Nos , Jakes , par la grace de Deu eveskes de Mez , faisons cognoissant a tous que nos rendons a nostre chier neveu et a nostre chier feauble Ferri , duc de Lohe reigne et marchis lou fié de Deimes et quan qui appent , lou quel fié ses peres nostre freres Maheuz , dux de Lohereigne et marchis , nos avoit laixié et ottroïé a tenir tant com nos volriens et volons ke le devant dis Ferris , nostre niez , aillet a davant dit fié ensi com a la soie chose se nos ou cil qui eveckes seroit aprés ne li donoit et assenoit ausi vaillant fié com est li fiez de Deimez davant nomeiz on ausi vail lant chose en recompensation dou fié davait nommei .
En tesmoignage de ceste chose sunt ces lettres seieleies de nostre seiel quant li miliares corroit par M et CC et cinquante et cinc ans , ou moiz de fevrier .
Je , Ferris de Autignei , chevalier , fais conoissant a tous que je ai achengié a Thierrion de Villourcez l'auve des lou molin de l'Astenche que apelle riviere jusque a la maison Bichet de Brancort et aprés lou decet Wyton Moiche Chette , bourgeors dor Neufchastel , jusque a la sauce qui est endroit la maison Bauduin de Brancort , par le louz et par leu crant mon signior le duc Ferri de cet fié ce est , contre ce que Thierrions davant dit tenoit ai Autiegné en fié de mi et en banc de Bonvillé , en touz uz et en tous prous , sans niant retennir , et de cest achenge davant dit ai je accrui le fiez mon signor le duc davant dit et tieng de mon signor lou duc l'aschange et le contre achenge tout qui est davant nommez , en fiez et en homaige .
Et por ce que ce soit ferme chose et astauble , ai je fait saeler ces presentes leitres dor sael l'abbé de Mirovaut et dor sael l'abbé de Beauchamp , por ce que je ne ai point de sael .
Ce fut fait en l'an que li miliaires corroit par mil et CC et L et seix ans , en mois d'avri .
Ge Ferris , dus de Lorregne et marchis , fais conoissant a tous que des myl livres de prevenesiens fors , des quez ge ai establi et mis plege mon chier oncle Henri , conte de Lucemborc , en la main ma chiere da me Marguerite , par la grace de Dieu roine de Navarre , de Champagne et de Brie , comtesse palazine , et Thiebaut son fil , roi de Navarre , de Champagne et de Brie , conte palazin , et a lour hoirs , ge l'en warderai de tous domages et de toutes costanges par sa plainne parolle sans preuve .
Et en tes moignage de veritei ge l'ennai donnei ces lettres saelees de mon sael , que furent faites en l'an que li miliaires corroit par mil dous cens et cinquante six , on mois de julet .
Ge Ferris , dus de Lorregne et marchis , fais conoissant a tous que ge n'ai a Flavignei nule rien ne an la vile ne as homes fors quant ge geiz an la priorei cil qui menent aveuc mi ont an la vile le foen et l'estrain por aus et por lor chivaus sans plus ne n'i ai poient de geiste a chivachié .
Et por ce que mes oncles li sires Gerars de Lucemborc , i gent a tout ma chivachié la semainne de ceste Panthecoste qui passé est , ge en n'ai randu XX livres a priour et a signor Wichart de Ascraingnes , voei de Flavignei , por ce que ge n'i avoie droit .
Et an tesmoingna ge de veritei ge an n'ai donnei ces lettres saelees de mon sael , que furent faites le jor de la Magdelaine , an l'an de mil CC et cinquante six .
Ge Ferris , dus de Loiereine et marchis , faiz assavoir a touz ke des trois cens livres de mecens des kés mes chiers oncles Gerars de Lucenborc , sires de Durbuez , est dettres et renderes pour moi envers Jaikemin Vilein et Joifreignon son frere , citeins de Més , a païer de Noïel qui vient en dous ans , c'est assavoir ensi cum li escris lou tesmoigne en l'arche de Amans a Més , l'en doi delivrer et aqueteir de tous coust et de touz damaiges entierement .
Et se ai je fait foirs de mainburnie de ma pleine volenteit .
Ge l'en an ai doneit mes lettres saïelees de mon saïel en tesmoignaige de veriteit , ke furent faites lou lundi devant la feste Saint Remey , cant li miliares corroit par mil et CC et LVI ans .
Je Ferris , dus de Lehereine et marchis , faiz assavoir a tous ces ki ces lettres verrunt et orrunt ke des troiz mille livres de mecens , des keiz mes chiers oncles Henris , cuens de Lucenbor , de La Roche et marchis de Erlons , est dettres et renderes pour moi en chief envers Jaikemin Vilein et Joifroignon son frere , citeins de Més , a païer de Noïel qui vient en dous ans , c'est assavoir de Noeil ki vient en un an XV cens livres et a l'atre Noïel XV cens livres de mecens , le doi deliver et aquitteir de la summe devant nommee et de touz coust et de touz damaiges k'il en porray avoir .
Et est assavoir , se je ne l'en deliveroie ensi cum il est devant devizé , il puet panre del mien et faire panre par tout del mien par ma volenteit , tresqu'a donc que je l'auray delivreit et aquitteit entierement .
Et ce ai ge fait fours de mainburnie et de ma plaine volenteit et par lou tesmoig mo oncle lou conte de Castres , mon oncle Gerart de Lucenbor , lou seignor Robert de Asse , Soïer de Burcheit , Waitier , seignor de Mesenburch , et Wichart , seignor de Passavant .
Et pour ce ke ce soit ferme et estaible l'en ai ge doneit mes lettres saïelees de mon saïel en tesmoignaige de veriteit , ke furent faites lou lundi devant la feste Saint Remey , cant li miliares corroit par mil et CC et LVI ans .
Geu , Ferris , dus de Loherenne et marchis , faz conissant a toz ceax ke ces lettres voiront et oiront ke Jakins de Vi at vendu a l'abbei et au couvent de Seinte Marie au Boix , deleiz Prisnei , son molin k'il avoit a Buxeires desos Asmance et totes les appendises et totes les droitures ki appendent , en toz us et en toz prous par lou loz et par lou crant de dame Aleit , sa femme , et de toz ces autres oirs , c'est a savoir : le signor Willaume , le preiste Simonin et Jeinur ces fis , Karlot de Vi , Ansel de Faus , Poireson le maior de Villennes ces genres , Sibile , Ysabeil et Agneil ces filles , et par lou crant lou signor Jehan , preste de Buxeires ki on molin davant dit avoit la seisime partie a tenir a toz jors paiseulement et en pais por cincquante et set livres de messens dont li davant ditz Jakins at receu son plan paiement .
Et est a savoir ke Jakins ne sui oir ne puert ne ne porront jamais rien reclamer sor cest vendage , ne par ous , ne par autrei , et ce lor doit porter warentie vers toz homes ce nus i metoit contredit ne bestens , par quoi li abbés et li covens davant nomei ne peusset joïr de lor marchié tant com droit et rendre lor damages s'aucuns lor en avenoit par l'occheson de cest marchié .
Et por ceu ke ce soit ferme chose et estauvle ai jeu mis mon saiel en ces presentes lettres , par la prieire Jakin et dame Aleit , sa femme , et de toz ces autres oirs ke sont ci davant nomei , en tesmognage de veritei , ke furent faites en l'an de grace quant li miliaires corroit par mil dous cens et LVII ans , on mois de julet .
Ge Ferris , dus de Lorregne et marchis , fais a savoir a tous ceus qui ces veirront et orront que dame Aaliz de Craveichamp , Agnes sa fille et Gerardins ses maris ont mis en wage a Menechier le Juy quant qu'il ont a Cravechamp et a Hodemont en fons et en moble por tout faire et por tout panre en tous us et en tous prous por quatre vins livres de fors et cent solz de fors en tel meniere que se li devant dit dame Aaliz , Agnes et Gerardins ne rachatoient jusque a la feste saint Jehan l'apostre qui vient , la livre gaingneroit de la saint Jehan en avant trois deniers fors la semainne et de ce doie ge garder le devant dit Menechier le Juy de tort et de force par le crant et par le loz des devant diz dame Aalis , Agnel et Gerardin tant com li devant diz Menechiers serai menans desous mon signor Gerart de Fontenoi mon mastre .
Et en tesmoignage de veritei ge ait fait seeler ces lettres de mon seel a la requeste des parties desus dites , que furent faites quant li miliaires corroit par mil dous cens et cinquante sept ans , le dimenge devant feste saint Andreu l'apostre .
Ge , Ferris , dus de Loorranne et marchis , fais assavoir a tous que ge ai eschaingié le menoir que fut Jakon l'arcediacre tel com il l'avoit desous mi a Syrkes a menoir le sig nour Arnout de Wolkerenges , tel com il l'avoit en mon chastel de Syrkes , et li avons donei et ottroié outreement por le suen , lui et ses hoirs et li avons encor donei lui et ses hoirs , a tous jors max , la terre por une charrue on Mont de Cunegsperch .
Et par mi ce il at repris de nos quan qu'il avoit a Mondelai sun alue en toutes choses et tient de nos en fié ceu et les autres choses davant dites , et est nostre hom liges davant tous homes .
Et est assavoir que des hoirs le signour Arnout , cil qui tanrai les choses desour dites doit estre nostre hom liges davant tous homes et nos en doit la warde a Syrkes , an et jor , ensi com li sires Arnous davant dis qui la nos doit ausi a Syrkes an et jor .
Et en tesmoeg nage de veritei sunt ces lettres saelees de mon sael les qués furent faites lendemein de la feste seint Nycholai l'an que li miliares corroit , par mil dous cens et cinquantes set ans .
Je , Ferriz , dus de Lohenreine , marchiz , faiz conoisant a touz que je et li abbés et li covans de l'eglese de Sent Remei de Lunervile avons fait par comun concort un for bangnanl a Masniz en tel meniere et an tel forme que je i doie avoir la moitié de touz les proaiges an touz us et li davant dit abbés et covans l'autre moitié .
Et li davant diz fors doit avoir tel usuaire et tel droit c'un fors bangnas doit avoir .
Et an tesmoingnaige de veritei ai je mix mion seel en ces presantes lattres qui furent faites quant li miliaires corroit par mil et CC et LVII ans , el moix de mars .
Je , Ferriz , dus de Loherenne , marchiz , faiz conoisant a touz que quarante sodees de terre que mes chiers peres Mahues , de bonne mermoire , dus de Lohereinne , marchiz , avoit donei et otroié a l'eglese de Sent Remei de Lunervile , por lo remede de s'arme et de ses ansesors , je , por les davant dites quarante sodees de terre ai asingnei a la davant dite eglese la mottié de mon bangnal for de Boinviler an touz us et an touz prouz a tenir a touz jors an tel usuaire et an tel droit c'un fors bagnas doit avoir .
Et en tesmoingnaige de veritei sunt seelees ces lattres de mion seel , qui furent faites quant li miliaires corroit par mil et CC et LVIII ans , el moix de mars .
Gie , Poincins , sires de Thilluel , fais savoir a tous que ma dame Perrone , ma mere , que fut dame de Thilluel , at donei permenaublement a tous jors en pure aumone et en remeide de son ame et de tous ses ancessors , a ma dame l'abbauce de l'Estanche et au covent de cest moimes leu , par ma volumptés et par mon creante , dous porchés en pris de de vint sols de fors , les ques on devoit a moi a Aunoi par droit aluel chacun an , et estient de ma propre partie .
Et est a savoir que li dit porchet son chacun an a paer londemein de la nativitei de nostre signor .
Et teil don com ma dame ma mere en at fait doing gie et otroi a la dite abbauce et au covent a avoir et a tenir a tous jors , et promés a aus que jamais par moi , ne par autrui , gie ne reclamerai ne ferai reclamer le don que ma dame ma mere et gie en avons fait .
Et por ceu que ceste choze soit ferme et estable a tous jors ai gie fait saeler ces lettres dou sael mon signor Ferri , duc de Lohereinne et marchis , les qués furet faites en mois de mars , en l'an de nostre signor quant li milliares coroit par M dous cens et L et VIII ans .
Ge , Ferris , dux de Loherraine et marchis , fais conesant a toz ceous ke ces letres varront et oront ke mes oncles Renaus , cuens de Castres et sires de Bittes ait Elizabeth , sa femme doweit de Bittes , et de quant ki apant par mon crant et par mon lous et ge li ai ran dut an fiés et en homage ansi com dowaire .
Et por ceu ke se soit plus ferme cho se et estable l'ai ge saelert les presantes letres de mon saeil , an tesmoingnage de veriteit , les keles furent faites lo juedi aprés la feste saint Ambroise , quant il ot el miliare M et CC et LVIII ans , ou mois d'avri .
Conue chouse soit a toz celz qi cez letrez varront et orront qe je , li sires Mathus , chevaliers de Moenvi , ai repris de mon seignor le duc de Loreigne en fié de mon aluye XL soudees de terre si an gisent , XX soudees seur la menandie mon seignor Symon Wargat de Vi et XX soudees sus mon estanc qi ast on finaige de Moenvi et sus lou pré desos , qi lieve X cheerré de foien et sus XX jors de terre qi delés sont tot en un tenemant et qant ge je i porra acrastre par raison por ce qe messires li dus m'an soit garans et si an devoigne ses hons liges .
Et por ce qe ce soit chouse conue et estaible en ai je doné mon seignor le duc cez letres soelees dou ceel l'abé de Salinvas et dou ceel lou prio de Surez , en tesmognaige de verité .
Et ce fu fait en l'an qe li meliaires corroit , par mil et IIC et LVIII ans , dedans les kalendes de mai .
A son tres chier signour lou duc de Lorregne , Jehans de Termes , salut et son servise apparellie en toutes choses .
Sire , ge vos fais a savoir que Jehans , mes filz , est fors de ma maimburnie et que ge li ai quitee sa terre .
Sire , por ce vos pri , com a mon signor que vos le prennez a home et li randés sa terre et son fié que ge tenoie de vos .
Et por ce que vos lou creet , vos ai ge anvoieit mes lettres pandans saelees de mon seel , que furent faites en l'an que li miliaires corroit par mil CC et LVIII le mercredi aprés la Trinitei .
Je Henris , cuens de Dous Pons , faiz savoir a tous que j'ai donnei et otroïeit a tenir fran chemant sanz homaige et sanz autre droiture a segnor Jehan de Warnesperch , woé de Chaucey , kan ke li sires Jakes , ses freres , et il tinrent et tiegnent ou chastel de Warnesperch et en la montaingne .
Et se doit li sires Jehans aidier ou sei hoir totes les foiz que elz plura et mestiers lor sera dou chastel de Warnesperch et de la court et lor doit li portiers ovrir la porte et receter contre totes gens , fors k'encontre mi et mes hoirs que Warnesperch tanroient .
Aprés est assavoir que je doi , segnor Jehan devant dit , delivrer et acquitter par sa simple parole sanz autre preuve de totes les plegeries et deteries dont il est encombrez por mi a Mez et fors de Mez par mes lettres ou par escrit en arche , et toz celz cui il j'auroit mis ou meteroit en leu de lui por mi .
Et totes ces chose devant dites ai je covant a tenir et escevir par sarement corporelment donnei , ne n'an puis aller a l'encontre par nul droit de clergié , ne seculer , ne moi defandre .
Et renonce a tous les drois que me porroient aidier et le devant dit Jehan grever si par quoi je ne face et ascevise totes les choses devant dites .
Et se je aloie de riens a l'encontre je seroie parjurs , et foi mentiz , et banis , et forjurez de tous drois en totes cours .
En tesmoingnaige de veritei sont ces lettres saelees de mon sael , que furent faites l'an que li miliares corroit par mil dous cens et cinquante et VIII ans , on mois d'awost .
Nos Jaques , par la grace de Deu evesques de Mes , faisons savoir a touz que nos avons crantei et promis a nostre home et nostre coisin Thiebaus , conte de Bar , que nos ne le poons ne ne devons grever por ne lui , fors que por le roi d'Alemaingne , por l'evesque de Toul , por le conte de Chalon , et por ceus de Mes et encontre toutes autres gens , nos li somes tenu a aidier ou nos le porriens aidier , sans mepenre , fors que encontre Ferri , duc de Lehoraingne , nostre nevou , et se li avons pro mis et crantei cum evesques a tenir toute nostre vie .
Et porce que ce soit ferme chose et estable , nos avons mis nostre sael en ces letres , en tesmoingnage de veritei .
Ce fu fait l'an de mil et dous cens et cinquante et wit ans , on mois d'aost .
Ge , Ferris , dux de Loierranne et marchis , feiz coneissant a touz ke li sires Jehans de Henautmesni et dame Mahous sa femme , mi ome , ont doné en aumoine perpetuel a la prioré mon segnour Saint Nicholai de Port le trait de l'anglise de Mous et de Xarmammesni , qui est de mon fié par mon lois et par mon crant .
Et en tesmoingnaige de ceste choise ai je mis mon seel en ces lettres , ke furent faites en l'an ke li miliares corroit par mil ans et CC et cincquante nuef ans .
Ge , Ferris , dux de Loierranne et marchis , feiz coneissant a touz ke li sires Jehans de Henautmesni et dame Mahous sa femme , mi ome , ont doné en aumoine perpetuel a la prioré mon segnour Saint Nicholai de Port le trait de l'anglise de Mous et de Xarmammesni , qui est de mon fié par mon lois et par mon crant .
Et en tesmoingnaige de ceste choise ai je mis mon seel en ces lettres , ke furent faites en l'an ke li miliares corroit par mil ans et CC et cincquante nuef ans .
Jeu , Henris , cuens de Dous Pons , faiz a savoir a touz ke jeu ai repris en fié et en homaige de mon chier coisin et signor Ferri , duc de Loherene et marchis , la cort de Blidestorf et kan ki apent ki estoit de mon aleu , por la raison de la cort de Gamelanges et Hawerevile , les quelz jeu tenoie en fié et en homaige dou duc devant dit , ki estoit doiaires ma femme Agneil , contesse de Dous Pons , ke jeu ai venduit a Wirion Troixin , citein de Mez , por mil et cinquante livres de mettensis , par lou loiz et par lou crant dou duc devant dit en teil meniere ke si li duz , ne autres por lu ke ces messaiges fuist , voloit paier les mil et cinquante livres devant dittes de la feiste Touz Sainz ki or vient en un an , il i porroit revenir .
Et si li jors passoit ke si est nommeiz , il n'i tenanroit jamaie , fors ke tant ke jeu la tanroie dou duc en fié et en homaige , et Wirions de moi et domorroit a touz jors fiés lou duc .
En tamoignaige de la quel choise sunt ces lettres saielees de mon saiel et dou saiel Agneil , ma femme , contesse de Dous Pons , ke furent faites en l'an de graice mil et dous cens et cinquante et nuef ans , ou mois de jouing .
Je Huars de Befromont , chevaliers , sires de Buligneivile , fais savoir a touz ceas qui ces lettres varront et orront que cum descors fust antre mon signour Wichart , chevalier , signour de Passavant , et mon signour Haymon de Faucoigney , signour de Vilers , suz ce que li diz sires de Vilers demandeit partie az pexanages de box de Passavant , des quex pexenages li diz sires de Passavant esteit bien vestiz , et saisiz , et tenans , et disoit que li diz sires de Vilers n'i avoit droit selonc la te nour de la lettre des la vandue de Martinvile , les dites parties se mistrent suz moi dou dit descort par amors se je les an pooie concourder .
Et je repourtis en tel meniere que li diz sires de Vilers panroit la moitié des diz pexenages encontre lou duc de Lohorroine , sauve la tenour et la vesteure dou dit signour de Passavant .
Et se ne les acourdoie des devant diz boz , li diz sires de Vilers seroit tenuz randre au dit signour de Passavant tout ce entierement que il averoit levei des diz pexenages et remroit li diz sires de Passavant a ses diz pexenages sanz aucune ochoison .
Et ne porroit valoir au dit signour de Vilers vesteure que il an peust avoir ne monstrer .
Et pour ce que je n'ai point de seel , je ai fait saeler ces presentes lettres par ma requeste dou seel frere Esteine , priour de Relanges , et dou seel frere Jehan , priour dou Nuef Chastel .
Ce fu fait et donei en l'an nostre signour M CC sexante et quatorze , on mois de septembre .
Ge , Henris , cuens de Saumes , faz cougnoissant a touz que mes sires Bruns de Rozieres , chevaliers , et Marguerite , sa feme , establi en ma presence , ont recongnu par devant moi que li devandiz Bruns est devenuz hom liges a mon signor et mon chier cousin Thiebaus , conte de Bar , aprés la moie liegei , et por ce a il repris dou devandit conte de Bar , par le grei et par l'otroi de la devandite Marguerite , sa feme , tout ce qu'il avoient a Saint Memin Buzanges et quan que il i pooient aquerre ne aque ster .
En tesmongnage de la queil chose et por ce que ferme soit et estable , je , a la requeste des devandiz Brun et Marguerite , sa feme , ai seelees ces lettres de mon seel , que furent faites l'an de grace mil dous cens et cinquante nuef , on mois de janvier .
Ge , Ferris , dus de Loherreigne et marchis , fas conoisant a tous que je , por l'ausmosne que mes chiers peres Maheus , de bonne memoire , dus de Loherreigne , et ma chiere mere Katherine , duchesse , firent a Deu et a Nostre Dame de Belpré , por leur anniversarre et por le four d'Amance , qu'il tenoient de moi en aus mosne et de mes ancessours , leur ai ge assignei et doné perpetuelment douze livres de tullois a panre chascun an on four de Lunervile .
Et se il ne pooent avoir la summe davant dite chascun an on four davant nommei por chief de ce qu'il ne vausist tant , li provos de Lunervile , qui que le fust , leur renderoit la deffaute a la Seint Remei , de mes issues .
Et en tesmonage de veritei sunt ces leitres saelees de mon sael , les qués furent faites l'an de mil CC et LVIIII ans , on moix de janvier .
Je Ferris , dus de Loherraigne et marchis , fas savoir a touz que par ma volentei et par ma requeste mes trés chiers sires Thiebaus , rois de Navarre , de Champegne et de Brie , cuens cuens palasins , a requis et commandei a mon segnor Renaut de Bar qu'il revegne a l'ommage son frere Thiebaut , conte de Bar , en tel menniere et en tel point com il iere devant ce qu'il venist au mien hommage et li fiez que mes trés chiers sires rois de Navarre devant nommeis m'avoit donnei , lequel li devandis Renauls avoit repris de moi par le los et par le creant mon segnor le roi revient en la mein mon segnor le roi , et en doit estre li devandis Renauls ses hom , en tel menniere com il iere devant ce qu'il l'eust de moi repris .
Et li hommagez et les convenances que mes sires Renauls avoit a moi , et je a lui , sont quites .
Ce fut fait en l'an que li milliaires corroit par mil et dous cens et sexante ans , le diemenge devant feste Seint Pierre , on mois de fevrier .
Je , Symons de Sesse Fontainne , faiz a savoir a touz ke je suiz venus a la ligié mon signour Ferrit , duc de Loherne et marchit , sauve la ligié que je doi mon signour le roi de Navarre , et ai repris dou duc devant dit ligement kan ke j'ai a Marach et kan k'on i tient de moi , en fief et en homa ge lige permenaulement , por moi et por mes hoirs que signour seront de Jonville et de Sesse Fontainne , a lui et a ses hoirs que seront duc de Loherne .
Et en tesmoing de ceste chose , por ce que je n'ai point de sael , ai je prié Renalt de Bar , chevalier , et mon signor Jehan , signour de Choisuel , que saelassent ces lettres de lour saelz .
Et ce fut fait l'an de grace per mil et douz cens et sexante ans , on mois de fenaul .
Nous Ferris , dus de Loherne et marchis , faisons conissant a touz ke li abbés et li covans de Chastillon de l'ordre de Cistés de l'esveschié de Verdun ont aquesté a Jehan , signour de la Tour en Ardenne , nostre home , les douz pars de toute la disme , grosse et menue , des villes et des finaiges de Dompiencort et de Menton et de touz les leus ki appandent as dismages des dites villes ke meuvent de nostre fief .
Et lour a li dis Jehans assene un leu el finaige de Dompiencort , franc et delivrer en toutes choses , por faire mes et grange et maison .
Et ces choses ont aquis li dis abbés et li covans de Chastillon , par le creant de Jehan et de ceus que creanter le durent , et lour doit garantir .
Et cest aquest loons nouz et otroïons a tenir et avoir a l'abbei et au covant devant dis , a touz jours , franchement si come sires des fiés devant dis , en teil maniere que les cho ses devant dites demorent en la warde Jehan devant dit et en la moie comme signour souverain , ne n'i puent atraire li abbés ne li covans dis devant autre warde ne autre woie .
En teismoing de verité , par la requeste Jehan , sont ces lettres saelees de nostre sael , qui furent faites quant li miliares corroit par mil et douz cens et sexante ans , on mois de fenaul .
Je Ferris , dus de Loheroingne , marchis , faiz conoisant a touz que tel don com li sires Girars de Vile , chevaliers , ai fait de sa vingne qui siet el ban de Bazoilles , el finaige c'om dist Arbossevas , por l'anrme de lui , a l'eglese de Relanges , li qués vingne muet de mon fief , que c'est par mon louz et par mon crant .
An tesmoingnage de ceste chose ai je fait saeler ces lattres de mon sael , qui furent faites quant li miliares corroit par mil et do cens et sexante ans , en moix de septanbre .
Je , Renaus de Bar , chevalier , faiz a savoir a touz ceaz ke ces lettres varront et orront que je suiz venus a l'omage lige mon chier signour et coisin Ferrit , duc de Loherrene et marchis , contre toz homes qui puent vivre et morir , en aprés la ligiee mon chier signour Thiebaut , par la grace de Deu roi de Navarre , de Champagne et de Brie , conte palazin , et en ai repris par le loz et par le crant et par le commandement dou devant dit roi , vint livrees de terre , en tailles de Sormerey , les quelz vint livrees de terre devoient ligee devant toz homes au devant dit roi .
Et au teil ligee com j'en devoie a mon signour le roi devant dit , je la doi au devant dit duc , en aprés le roi .
Et m'a donnei li devant dis dus en acroissance dou fief devant dit cent livres de provenisiens fors , a panre chascun an a Noiel en ses rantes dou Nuef Chastel et mil livres en deniers contez , les quelz mil livres je doi metre en aquast au dit Wichart , signour de Passavant et , signour Watier Le Poivre , home .
Et ces cent livres devant dites et ce que j'esquesteroie les mil livres qu'il m'a donnei en deniers , je les tanroie et doie tenir de mon signour le duc devant dit et de ses hoirs qui seroient duc de Loherrene ligement , ensi com je en tieng les vint livrees de terre en tailles de Sormerey , je et mi hoir permenablement qui seroient de mon propre cors de ma fame espousee .
Et se je n'avoie hoir de mon propre cors de ma fame espousee , les devant dites cent livres et li aquas des mil livres revanroient au duc de Loherrene quittement et en paix .
Et por ce que ce soit ferme chose et estauble ai je fait saeler ces lettres de mon sael , que furent faites quant li miliares corroit par mil et CC et sexante ans , le jour de la feste Saint Matheu l'a postre .
Nos Gilez , par la grace de Dé esvesquez de Toul , et Ferriz , duz de Lorregne et marchiz , fasons savoir a touz que des bestans qui estoient entre le doïen et le chapistre de Saint Dier d'une part , et Phelepin et Jai ket , seignors de Beon , d'autre , si com des diemez de Borville et des diemez de lour charuagez de Borville et de lour vigne , et des homes que lour peres tint a sa vie a trescens de l'anglise de Saint Dier , c'est a savoir Lorant de Rehencourt , et Frailent , que fu femme Lorant Chatal , et sa mesnie , et Alexandre , le fil Orri , et Demoengin , le fil Huillon , et Berte , sa suer , et Thierrion Hachet , et Gilete , que fu fem me Cunet , et Wautier , son fil , et Louviet , qui vint de Sainte Marie , et la mesnie Thierrion Gordion , et Thierri , le fil Wautier , et Begart et sa mesnie , et Averat , le frere Begart , et Durant , le fil Cunet , et des chateis que Phelepins et Jaikez devant nomé avoient pris contre rason des davan diz diemes et en davandiz homes , pais en est faite en nostre presance , en tel maniere que cil meismez Phelepinz et Jaikez ont reconeu que il n'avoient droit en diemez davan diz ne en davan diz homes , et ont aquité quant que il clamoient en ces chosez davant dites a l'englise de Saint Dier .
Et le doïens et le chapistres devant diz lour ont laissié a trescens lez diemez de lour charuagez de Borville , seulement jusque a vinte cincq ans , permi quinze resaus de fro ment de clostre de Saint Dier , a païer chascun an jusque a la feste Saint Martin en yveir a doïen et a chapistre davant dit ou a lour comandemant , a la mesure de Saint Dier .
Et est a savoir que Phelepins et Jaikez , seignour de Beon , doient ausi rendre et païer chascun an jusque a la dite feste Saint Martin , jusque a vinte cincq ans , a davant dit chapistre diez resaus de froment , ausiment de clostre , pour la rendue des chatez qu'il ont pris a tort es diemez davan diz .
Et ce il avenoit que la mesure de Saint Dier fust acreue ou amenrie , om païeroit a tel mesure com en l'an que cest escris fu fais .
Et doient dez lez davan diz vinte cincq ans en avant païer lour diemez des davan diz charuagez entie rement a davant dit chapistre .
Et c'il gainnoient plus de terres on finage de Borville et de Rosereulez que celez que il gainnoient a tens c'om fist ces letres , il en doient ausi païer le dieme a davan dit chapistre .
Et ce il defalloient des davan diz paiemens a davan dit terme , c'est a savoir dez vinte cincq resaus de blef , il ceroient doblé pour chas cune annee , et ensi de toutez lez anneez que il faudroient de paiement .
Et le davant dit vinte cincq resal doient estre païé en la grainge de Borville a comandemant del cha pistre .
Et ces chosez , si com elez sunt davant deviseez , ont juré le davan diz Phelepins et Jaikez a tenir et gardeir en bone foi et loïament .
Et est ausi a savoir que ce Phe lepins et Jaikez , ou lour oir , qui voudroient tenir ces anneez ne tenoient ces covenances si com elez sunt deviseez , nos , Gilez , per la grace de Dé esvesquez de Toul , ou cil qui ceroit esvesquez de Toul aprez nos , meteriens lez davan dites persones en escommeniement et lour terrez en entredit .
Et nos , Ferriz , duz davan diz , et cil que ceroit duz aprez nos , lez feriens tenir come sirez cerriens , a la requeste del doïen et del chapistre de Saint Dier .
Et en tesmoengnage de verité avons nos ceelé cest present escrit , par la requeste del doïen et del chapistre , et de Phelepin et de Jaiket .
Ce fu fait en l'an que le miliares corroit par M et CC et LX ans , et mois de fevrier .
Je Ferris , duz de Lorraine , faz savoir a toz que cum descors fust entre moi et Thiebaut , conte de Bar , mon home et mon feable dou chastel de Saint Alairemont que li diz cuens avoit fermei , le queil je disoie qu'il ne pooit fermer ne ne devoit , nos nos summes acordei par noz signors et par noz amis Thiebaut , par la grace de Deu roi de Navarre , Hugues , duc de Bergogne , et Eudon , conte de Nevers , en teil meniere que li diz chastels de Saint Alairemont demore quitement le conte .
Et je doi penre un chevalier et li cuens un autre , qui doient enquerre loïalment la ou Dex lor ensengnera .
Et il cuideront bien faire se li chastels de Saint Alairemont est de mon fié , ne touz ne em partie .
Et se il truevent qu'il en soit , ce qu'il troveront qui en sera li cuens le recognoitera et tenra de moi avec ses autres fiez qu'il tient de moi .
Et des fiez qui sunt entot le dit chastel a dous levees sans Baffraimont , des quels il est descors entre moi et le dit conte , il doient enquerre le tort que li cous de nos en fait a l'autre .
Et en doient a chascun de nos doner sa raison .
Et se il avenoit par aventure que cist dui chevalier ne s'acordassent bien en ces choses devandites , ou en aucunes des choses devandites le descort il porteroient a noz signors devandiz le roi de Navarre , et le duc de Bergogne , et le conte de Nevers .
Et ce que cist troi en ordeneroient , je et li cuens devandiz le devons tenir fermement sans jamais aler encontre , et ce avons nos fiencié a tenir par noz foiz corporelment donees , et le doïenz asseurer au dit de noz devandiz signors .
Et ces choses doient estre delivrees et raportees dedans la Saint Remei en vendenges qui vient .
Et se li devant nomei signor voloient , il porroi ent cest termine alongnier , s'il lor iere mestiers et il lor plaisoit .
Ce fut fait en l'an que li mili aires corroit par mil et dous cens et sexante ans , le dimange devant feste Saint Pierre en mois de fevrier .
Je , Ferris , dus de Loherrene et marchis , faiz a savoir a toz ceaz ke ces lettres varront et orront , ke dou bestans qui estoit entre l'abbei et le covant de Sainte Marie au Bois d'une part et de signour Thiebaut de Pargney , chevalier , et Aubertin , son fil d'autre part , fut faite mise par commun assent des parties , si com de l'usuaire dou pastoraige de Viesville sour Facignon de Lonwi et sour Mathyat de Villetes , prevost de Gon dreville , li quel ont raportei en droit et par droit devant mi que li sires Thiebaus et Au bertins , ses filz n'ont droit , ne raison de demander nule chose ou pastorage devant dit , et ce meismes ont recognut li sires Thiebaus et Aubertins , ses filz .
En teis moing de verité sont ces presentes lettres saelees de mon sael , que furent faites l'an de mil et CC et LXI , on mois de mai .
Nouz Ferris , dus de Loherenne et marchis , faisons a savoir a touz que nouz somes randour de mil livres de provenensis fors , pour Hanri , conte de Vademont , a nostre signour et coisin Philippe , par la grace de Deu esveske de Mez , en teil maniere que se li devant dis cuens ne delivreit et warantist la wagiere dou ban de Chaligney , ensi com les lettres que li devant dis esveskes a dou devant dit conte lou devisent , nouz li randeriens les devant dites mil livres come drois d'atres a sa volantei .
An teismoing de la quel chose nous avons ces lettres saelees de nostre sael , que furent faites l'an que li miliares couroit par mil et CC et sexante et un an , ou mois de novembre .
Je Ferris , dus de Loherenne et marchis , fas conissant a tous ke Warnesons d'Ajoncort at vandut a signor Nichole de Blorut , chanone de Mez , tot ceu ke il tenoit de moi a Coencort , et c'il li doit faire soele , et quitte , et warantir .
Et ceste vandage at il fait par mon los et par mon crant , ensi que li ne ses oirs jamas ne pont niant reclameir .
Et ceste heritage , que estoit mes fiés , li ai ge acquittei a davant signor Nichole , en allue , por faire totte sa volanté .
En tegmonnaige de verité sunt ces lettres saelees de mon seel , les queles furent en l'an quant li miliares corroit par mil et CC et sexante et un an , en moés de decembre .
Je , Ferris , dus de Loheraingne et marchiz , faiz a savoir a touz que com descors fut entre mon signour Philippe , par la grace de Deu esveske de Mez , et signour Joffroit d'Aixe , chevalier , si com de ce que mes oncles , li sires Jakes , esveskes de Mez , ke fut de la Neuve Ville qu'il faisoit au pont devant Conflans et d'autres entreprisueres est faite mise sour mon signour Wichart , signour de Passavant et sour signour Colart , signour d'Anerey en teil maniere que s'il ne s'acordoient , je jore au par desoure et poïoie raporter ce que je troveroie que drois et raisons seroit par bone enqueste .
Et com li devant dit signour Wichars et Colars ne se soient acordei , je di et raport par droit que Jakes , mes oncles devant diz n'avoit nul droit en faire la Neuve Ville devant dite , et aprés que li esveskes ou ses commandemenz faisoit force en la terre dou Jarnisi sanz apeler le signour Joffroit ou son commandement di je et raport que li esveskes , ne ses commandemenz n'i pueent faire force , ne ne doient , se li sires Joffrois devant diz ou ses commandemenz ne li fait .
En tesmoing de veritei et de mon raport sont ces lettres saelees de mon sael , que furent faites l'an que li miliares corroit par mil et douz cens et sexante et un , le vanredi aprés feste sainte Lucye .
Je , Philippes , par la graice de Deu eveskes de Mes , fais conissant a touz ke se mes cosins li sires Ferris , dus de Loherenne et marchiz , avoit nulz damages en ceu k'il doit delivrer le signor Huart de Beffroimont et le signor Milon de Sorcei de tout coust et de tous domages , por la plegerie dont il sont plege et randour por mi , de nuef cens livres de fors enver Willemin Tripoteil , borjoiz dou Nuechastel , je le deliverroie de tous coust et de tous damages et l'on doie croire par sa simple paroile .
En tesmognage de la quel chose sont ces letres saelees de mon saeil , les queles furent faites quant li miliaires corroit par mil et CC et LX et dous ans , la vigile de feste saint Jehan Baptistre .
Je Ferris , dux de Lorrainne et marchis , fas savoir a tous ciaus qui ses lettres verrunt et orrunt que des dommages que nos avons fait a mon signor Wautier dou Nuef Chasteil pour l'ocquison de mon signor Henri et de mon signor Burnike les queils il avoit pris , je l'en doie faire et rendre au dit mon chier umcle Henri , conte de Lucembor , et Robert signor d'Aysse , et mon signor Soihier de Wawre , sur cui je m'en sui mis .
Et ses dommages li doi je desfaire si cum li troi deseur nommei le raporterunt dedens le saint Andrieu qui vient .
Et se mes umcles deseur nommeiz me pennissoit pour l'ocquison de ce que je ne feisse ces chosez si cum devisei est ci deseur , je li doi desfaire et rendre les dommages qu'il i averoit .
En tesmoignage de ce , j'ai ses lettres seelees de mon seel , les queils fuent faites quant li milliaires corroit par mil et dous cens et LX et deus ans , le venredi aprés la sainte Denise .
Je Ferris , dux de Lorraine et marchis , fas savoir a tous ciaus qui ses lettres verrunt et orrunt que je me sui aliés toute ma vie par ma foi fienciee et par mon sairement a mon chier umcle Henri , conte de Lucembour et de La Roche et marchis d'Erlonz , en teil maniere que je li doie aidier en bonne foi de moi et de mes hommes encontre tous hommes , fors que encontre l'empereur d'Alemaigne , et le roi de Navarre , et l'evesque de Mez .
Et ses aliences ai je faites envers mon umcle devant dit sauves les convenences et les aliences qui sunt entre mon umcle sowent nommei en son serorge Thie baut , conte de Bar .
En tesmoignage de ses choses , j'ai fait ses lettres seeleir de mon seel .
Ce fut fait l'an nostre signour mil et dous cens et sixante et dous , le dimenche devant la feste saint Andrieu .
Je , Hanris , cuens de Dous Pons , fais a savoir a tous que li sires Jehans de War nesperch , woiez de Chaucey , ait recognut en ma presance qu'il tient et eit repris le Nuef Chastel qu'il fait devant Warnersperch , randaule de mon signour et mon coisin Ferrit , duc de Loherrene et marchit , il et sei hoir et s'an puet li dus aidier encontre toz homes a ses be soins quant mestiers le sera , et tient ancor li sires Jehans dou duc devant dit Tyrtreken et Falz et kan ke li dus Maheux i ot et Ferris li dus devant diz , ses filz et kan ki apant en touz preuz et en tous uz , et la woieriee de Chaucey et la pescherie de La Vanne de Rode qui est en Sare , jusque Luttre et vint meus de seil qu'il doit avoir chascun an en la saline de Deuze .
Et tou tes ces chose dovant dites tient li sires Jehans ligemant dou duc Ferrit desuz nommei .
En tesmoing de veritei sont ces lettres saelees de mon sael par la requeste dou signor Jehans devant dit , que furent faites l'an de mil et dous cens et sexante et dous ans , on mois de janvier .
Je , Hanris , cuens de Dous Pons , fais a savoir a tous que li sires Jehans de War nersperch , woiez de Chaucey , il et sei hoir , pueent aler par mon crant et par mon loz a l'omaige lige teil com il le me devoient devant toz hommes mon signour et mon coisin Ferrit , duc de Loheraingne et marchit , en tel maniere que li sires Jehans et sei hoir devandit seront mi home aprés le duc devant nommei .
En temoing de veritei sont ces lettres saelees de mon sael , que furent faites l'an de mil et dous cens et sexante et dous ans , ou mois de janvier .
Je , Jehans de Warnesperch , chevaliers , woiez de Chaucey , fais a savoir a tous que je suis devenuz hom liges devant touz homes , par lou crant et par lou loz mon signour Hanrit , conte de Douz Pons , a mon signour Ferrit , duc de Loheraingne et marchit , si com les lettres qu'il cit dou conte devant dit en arriers lui le tesmoingnent , et ai repris dou duc devant dit le nuef chastel rendauble que je faiz devant Warnesperch , et en ai ancor repris de lui Tytreken et Falz qu'il m'a donnei en l'accroissance de l'autre fief devant dit , ensi que je doi avoir en ces douz villes devant dites kan ke li dus Maheuz joït ne dut avoir , ne li dus Ferriz ausi en toz uz et en touz preuz , en ban , en dismes , en homes , en justice , en bois , en prez , en eawez et en totes autres choses sanz neant retenir .
Et est a savoir que li ville de Falz eit et doit avoir son usuaire en la forest por marien et por fenaige et le pasturaige ausi , ensi com cil de Falz li ont eu jusque or .
Et ai ancor repris de lui la woieriee de Chaucey et le pescherie de la vanne de Rode qui est en Sare , jusque Luttre , et vint meuz de seil que j'ai et doit avoir chascun an en la saline de Deuze .
Et toutes ces choses devant dites tieng je dou duc Ferrit devant dit ligement et mi hoir ausi a tous jours mais .
En tesmoing de veritei sont ces lettres saelees de mon sael , que fu rent faites l'an que li miliares corroit par mil et douz cenz et sexante et douz ans , ou mois de fevrier .
Je , Milés de Vandieres , sires de Aci , fais savoir a tous que je ai repris de mon signour Ferri , dus de Loherreigne et marchis , Aci qui siet delez Nancey , Seint Marc , Dommartemont et Tombelainnes quant que je i ai en tous us et en tous prous , en bans , et justices et en toutes autres choses antierement avecque la moitié dou moulin de Tom belaines que muet de Joffroi de Rosieres et qui est arriers fiez mon signour le duc devant dit .
Et de toutes ces choses devant dites sui ge homs liges ai devant dit duc en aprés le conte de Bar , et Odins , mes fils , en est assi ses homs liges devant tous homes en aprés le roi de Navarre , sauve la raisons de mes autres anffans tele com avoir la doient es leuz devant dis .
Et por ce que n'ai point de seel , je ai fait saeler ces lettrez dou seel mon signour et mon frere Gi lon , par la grace de Deu eveke de Toul , en tesmoignage de veritei , que furent faites quant li miliaires corroit par mil dous cens et sexante trois ans , landemain de la Division des Apostres .
Nous Giles , par grace de Deu evesques de Toul , faisons savoir a touz que par devant nous estaubliz li sires Nemmeris , chevaliers de Toul , ait recognut que sui hoir deveront a Gondreville lou quart de l'an de warde et ce plus en vuet prover li dux , plus en i averait por l'achait que li diz Nemmeris ait fait a signour Wautier Buellevain ensi cum de ceu que li diz Wautiers ait vandut a Gondreville au dit signor Nemmeri devant dit .
En tes moignaige de ceu sont ces lettres saellees de nostre sae , que furent faites quant li milliares corroit par mil et CC et syxante et trois anz , ou mois d'aoust .
Nos , Henris , cuens de Woudemont , et Joffrois , sires de Borlemont , faisons savoir a toz que mes sire Ysanbarz Mailoz , cheveliers , de Pulneroy , at cogneu par devant nos que il a repris de honorable baron Ferry , duc de Lehorregne et marchis , quant que il a en Grauz et puet et doit avoir en toutes chouses , et en est ses homs de droit homaige si comme il doit et puet sanz nul si .
En tesmoignaige de veritei avons nos ces lettres saelees de noz sees , a la requeste dou dit Ysanbart , et fut fait l'an que li miliares coroit par mil et CC et LX III anz , en mois de septanbre .
Nous , Hanris , cuens de Dous Pons , et Agnes , ma fame , contesse , faisons a savoir a tous que Wallerans , nostres filz , eit repris et tient ligement en homage lige envers toz homes par nostre creant et par nostre volantei Gemonde randaule et kan ki apant en fiez , en alleu et en homages , en toz preuz et en tous uz et la court de Blitestorf avec et kan ki apant , en tous preus et en tous uz de nostre signor et nostre coisin Ferrit , duc de Loherene et marchi .
Et s'il avenoit chose que Wallerans devant diz morist sanz hoir de son cors , li ainsnelz filz que nous averiens au siecle aprés Symon , nostre fil ainsnel , qui tient ligement envers touz homes dou duc devant dit Morsperch et Lindes randaules et kan ki apant en tous uz et en tous preus , en repanroit Gemonde et totes les appendises ensi com il est devant devisei et les en tanroit ligement randaules dou duc devant dit .
Aprés est a savoir que nous , Hanris et Agnes , ma fame devant dit , ne nostre fil qui tanroient les filz devant diz , n'en poions nul met tre furs de nostre main , en nule maniere qui soit , se ce n'estoit par la volantei nostre signour et nostre coisin Ferrit , duc de Loherene devant dit .
En tesmoing de veritei sont ces lettres saelees de noz saelz , que furent faites l'an de mil et CC et LX et trois ans , le demain de la feste Saint Luc ewangeliste .
Je Henris , cuens de Wadoimont , faz savoir a touz ciaus qui ces lettres verront et orront que de la piece de terre qui siet desoure Meciens , qui est apelee Chastes , que Ferris , dux de Lohorrainne et marchis , at depecié , qu'il avoit fermee sus mon heretage que je men doie demeneir par le dit mon chier coisin mon signour Renaut de Bar , chevalier .
Et pour ce que ce soit ferme chose et estable ai je fait saaleir ces lettres de mon sael , qui furent faites l'an de l'Incarnation nostre signour mil deus cens et sixante et trois , om mois de janvier , le semmedi aprés l'aparition .
Nos Guys , cuens de Flandres et marchis de Nammur , faisons cognoissant a tous que nos summes empris et aliés par nostre sairement a noble homme et nostre feaule Thiebaut , conte de Bar , en tel menniere que nos li devons aidier contre l'eveque de Mes , quicunques se soit , contre le duc de Loherainne et con tre le conte de Lucenbor et contre ceaus qui aprés eus tenroient la duchee et la contee devant dites et contre leur hoirs se de eus deffailoit , et toutes les foies et toutes foies que li devant dis cuens de Bar le nos requerroit , par lui ou par son certain message .
Nos summes tenu a aleir ou envoïer en sa aide a trois cens hommes a cheval et a armes dedans le mois qu'il le nos ave roit requis .
Et si devons venir nos ou no gens a no cous et a no propres despens dés qu'a tant que nos ou no gens seruns entrei en la terre le conte de Bar ou en terre de guerre , et d'enqui en avant au suen et quant nos ou no gens seruns departi de sa terre ou de la terre de guerre , nos ou no gens devons revenir a no propres despens , sau ce que li devant dis cuens de Bar n'est nue tenus a rendre perte que nos ou no gens i faciens .
Et ces aliances ansi cum eles sunt ci dezeur devisees avons nos proumis au devant dit conte de Bar a tenir par foi corporeument donnee et par sairement , tant cum nos viverons , et li cuens devant dis vivera .
En tezmoignage de la quel chose nos avons fait metre nostre seel a ces letres qui furent faites en l'an de l'incarnation mil dou cens et seixante trois ans , le dimange aprés feste Saint Pierre , au mois de fevrier .
Nous Ferris , dus de Loheraine et marchis , faisons savoir a tous que se nostres chiers oncles mes sires Hanris , cuens de Lucenbourc , avoit ne cous ne damage en ce qu'il est pleges et randeres por nous a seignor Neymerit de Toul , chevalier , de dou mile et cinc cens livres de provenesiens fors , nous l'an delivrerions et osterions de tous cous et de toz damages .
Et se nous nel faisiens , il porroit panre dou nostre , tant qu'il seroit delivrez , par nostre crant et par nostre volantei .
En tesmoing de veritei sont ces lettres sae lees de nostre sael , que furent faites en l'an de mil et CC et LX et quatre , ou mois de julet .
Je Thiebaus , cuens de Bar , faiz savoir a touz que j'ai acquittei mon signor Ferrit , duc de Loheraine et marchit , et le signor Philippe de Floranges , et le signor Colart d'Ane rey , de totes dettes et de totes plegeries kan k'il m'an avoient creantei , ne il , ne autre por elz , por l'esveske Philippe que fu de Mez , ne ne lour an puis jamais neant demander , ne autre por mi .
Et se je en avoie lettres ne autres esplois je ne les en porroie rien demander , car je les en ai acquitteiz .
En tesmoing de veritei sont ces lettres saelees de mon sael , que furent faites l'an de mil et CC et sexante et quatre , le mardi aprés les eutaves Saint Piere et Saint Pol .
Nos Henris , cuens de Lucemborch , de La Roche et marchis de Arlons , faisons a savoir a tous que se nostre chiers niés Ferris , dus de Loheraine et marchis , avoit ne prennoit nul damage ne nules grevances es covenances dou mariage de Jehan , signor de Cons , et de la fille mon signor Henri de Myruat , ensi com les lettres au devant dit Ferri le duc que de ce sont faites le tesmoingnent , li devant dis Jehans de Cons l'en doit warder de tous damages et de toutes grevances .
Et l'en n'ai assignei a tout le fié qui tient dou devant dit duc por tout faire et por tout panre , et le tanroit li devant dis dus par le grei et par le loz au devant dit Jehan de Cons , jusque a tant qui l'averoit delivrei et gittei de tous damages et de coustanges .
Et en tesmoingnage de veritei nos avons fait seeler ces lettres de nostre seel par la prieire et par la requeste au devant dit Jehan , ce fu fait l'an mil dous cens et sixante quatre , a la quinzainne de la nativitei Seint Jehan Baptiste .
Ge Thiebaus , cuens de Bar , faz cognoissant a touz que se mesire et mes cou sins Guillaumes , par la grace de Deu evesques de Mez , ne paoit a Ferri , duc de Lorraine et marchis , dix mile livres qu'il li doit , des queils il doit païer a feste Saint Martin en yver qui vient , quatre mile livres , et a l'autre feste Saint Martin ensuiant trois mile , et a l'autre feste Saint Martin aprés en yver trois mile livres , ansi cum les lettres le devandit evesque que li duz en a le devisent , je li renderoie cum me droiz dettres .
En tesmongnage de la queil chose je ai seelees ces lettres de mon seel , que furent faites l'an de grace mil CC et sexante quatre , le mercredi aprés les octaves Saint Pierre et Saint Pol .
Je , Ferris , dux de Lohorene , marchis , fais assavoir a touz ke Huedes , c'um dit cuens de Toul , ai reconeu par davant moi qu'il ai mis en main Richart de Waleroi , mon borjois et ses hoirs , Murecort por tout faire et por tout penre por ploiges qu'il li ai prestez de trois cenz et sexante dix livres de provinisiens forz par mon gré et par mon lous de cui fié li dite Murecort muet .
Et se li diz Richarz , ne sui hoirs ne li ploige davant dit avoient aucun damaige en ceste chose davant dite , li diz Huedes est tenuz dor deffaire .
Et doit delivrer la dite Murecort de la main signour Nemeri de Toul , chevalier , et meitre en la main lou dit Richart .
Et sil ces choses davant dites ne faicoit , Wichars , sires de Passavant en est tenuz por lui .
Et s'il an du en defailloient , je sui tenuz de faire affaire et lour feroie faire a la requeste dor davant dit Ri chart et de ses hoirs par le lous et par le creante des davant nomez signour Huedon et Wichart .
Et por ce que ceste chose soit estable ai je mis mon sael a ces presentes lettres avec les saes au davant diz signour Huedon et Wichart par lour requeste , ceu fuit fait quant li miliaires corroit par mil CC II et sexante quatre anz , el mois de aost .
Je , Poyncarz de Pesmes , chevaliers , faz savoir a touz qui verrunt et orrunt ces lettres que je suy hom lo duc de Loosregne sauve la fauté lo conte de Borgnoygne et sauve la fauté a seignour de Pesmes , mon frere , et reconoys que je tyen dou devant dit duc , en fié et en chasemant dous cenz livres de torneys , les quex je ay recehues de luy , en deniers compez .
Et por ceu que je n'ay poynt de seel , je ay fayt seeler ces lettres dou seel l'abbé de la Charité et dou seel mon seignour Estevenun , seygnour d'Oyseler , en l'an de l'incarnation nostre seig nour Mo Co LXIIIIo , ou moys de ost .
Je , Wellemins de Naunt , damaysaz , fiz mon si Thiebaut de Cycons , faz savoir a touz ces qui verrunt ces lattres et ourrunt que je suy homz mon si Freri , douch de Lorreyne , et que je en ay receu traze vinz livres de estevenans en deniers numbrez , des qués je me teyn por païez .
En tesmoygnage de ceste cho se je ay fait saaller dou seel Willaume , abbé de la Charite et dou seel Estene , segnor de Oyseler ces lattres , que furent faytes l'an de l'Incanation Nostre Segnor Ihesu Crist qui corroit par mil et dous cenz et sexante quatre , on moys de osth .
Je Ferris , dus de Lorenne et marchis , fais conisant a tous ceaus ki ces letres verront et oront que je tieng et ai repris mon chastel d'Amance et toute la chastelerie ki i apent , et cent livrees de terre a messains a amas , et en matois en la chastelerie de Lonwis de mon trés cher oncle Hanri , conte de Lucelbourc , de La Roche et marchis d'Arlons .
Et fais a savoir que je et mi oir , d'oir en oir , devons tenir le dit fiés de mon dit oncle et de ses oirs qui conte seront de Lucelbourc , et devons le devant dit fiés repanre a une main d'eaus , ensi com li fiés le doit .
Et por ce que ce soit ferme chose et estauble ai je seelees ces letres de mon seel en tesmongnage de veriteit , les queles furent faites l'an de l'incarnation nostre signor mil CC et LX et quatre , le mardi proichain devant la feste saint Lorrent .
Je , Villemins de Nam , faz a savoir a toz ces qui ces letres varront et orront que je suis hons Ferri , duc de Looreinne et marchis , et antrez an son homonaige por XIII vinz livres d'estevenins , les quex j'ai receues an pecune nonbree do devant dit duc Ferri , mon seignor .
Et por ce que ce soit estauble chose et tenauble , j'ai saielees ces letres do saiel dam Guillaume , abbé de la Charité , et do saïel Hestene , seignor d'Oysel , l'an de l'Incarnation mil CC sexante quatre , o mois d'oitoubre .
Je , Renaus de Bar , chevaliers , faz savoir a touz ciaus qui ces lettres verront et orront que dou descort qui estoit entre mon chier signour Ferri , duch de Lohorrainne et marchis , d'une part et mon chier coisin Henri , conte de Wadoimont , d'autre de la piece de terre que on appelle Meciens , qui est de l'eritage le conte de Wadoimont , en la quelle piece de terre li devant diz dux de Lohorrainne et marchis avoit fermee une maison , la queille il at abatue que je rapors en mon dit que li devant diz Henris cuens de Wadoimont ni puet fermeir maison tant comme il vivera ne autres pour lui .
En tesmoignage de ve ritei ai je saelees ces lettres de mon sael qui furent faites l'an de l'incarnation Nostre Signor mil deus cens et sixante et quatre , on mois d'octembre le dimenge aprés la feste saint Remei .
Je Ferris , dux de Lorrainne et marchis , fais savoir a tous que cum je aie mis mon chier umcle Henri , conte de Lucembourch , a plege et a detuer envers Huon dit Tripoteil et Guillaume son freire , borgois dou Nuef Chastiau , de dous mille livres de bons provenisiens fors , que je et mi hoir en de vons mon umcle devant dit et ses hoirs gardeir de tous coux et de tous dommages .
Et des dommages qui l'en venroient nous l'en devons croire sans preuve par sa plaine parole nos et nostre hoir et lui et ses hoirs qui dommage i averoient .
En tesmoignage de la queil chose , nos avons ses lettres saelees de nostre sael .
Ce fust fait l'an mil et dous cens LX et cinqc , en mois de mai .
Nos Ferris , dus de Lohorranne et marchis , faisons conoisant a tous que li aumosne que mes sires Aubers de Darney , nostre hom et nostre feauls qui fu , ai donee por le remede de s'arme et de ses ancessours a Deu et a la prioré de Saint Pierre de Renenges , qui gist a Dommartin en som Vaillois , qui est de nostre fié , est bien par nostre los et par nostre ottroi .
Et en tesmoenage de veritei sunt ces lettres saelees de nostre sael , que furent faites l'an de mil dous cens et LXV , on moix de junet .
Nous Freris , dus de Lorrainne et marchis , fasons conossant a tous que de la dette que nous douiens a Jofrignon et Jacomin Villains , citains de Més , et dovons a lor enfans et a lor femmes , de la queil dette nostres chiés oncles Henris , cuens de Lucebor , et nostre chiere tante Marguerite , sa femme , estoient rendour pour nous , nous en dovons païer , a nostre oncle et a nostre tante devant diz trois cens et sexante et douze livres de messainz au plus tart a la quinzainne de la Saint Martin qui vient prochinnement .
Et ce nous defalliens dou dit paiement a la dite quinzainne , nous ceriens tenu a rendre a nostre oncle et a sa femme devant diz tous les damages qui lor avenrroient de celui jour en avant pour la deffaute dou dit paiement , et croiriens mo signor Warry de Tourry des damages qui venu en ceroient ou nostre tante devant dite , ce de lui defalloit .
Et nous porroit panir et faire panir nostres oncles devant diz en tous leus sans meffaire par nostre grei , sans nostre corrous a avoir , en teil meniere qu'il n'en ceroit tenus de deffaire nunl damage pour panie qu'il en fiest ou feist faire ce nous defalliens dou dit paiement , ensi cum dit est .
Et est ausi a savoir que l'autre paiement des autres trois cens et sexante et douze livres de messains que nous doïens païer au Noweil prochien , nous les doïens païer a nostre oncle et a nostre tante desour diz a la Pasques prochinne ensuiant .
Et lo tiers paiement des autres trois cens et sexante et douze livres de messainz doïens nous ausi païer a nostre oncle et nostre tante devant diz au Noweil aprés prochinnement ensuiant .
Ensi averiens nous fait tout nostre paiement de la dite dette .
Et obligons nous et les nos choses par tout en tel meniere cum de soure est dit a nostre chier oncle et nostre tante desort només ce nous defalliens d'aucuns des paiemens desour només , les quels nous doïens faire tous a Thyonville .
Et toutes ces choses avons nous promises lealment et fianciees a tenir .
Et est a savoir que de chascun paiement que nous ferons on en doit mettre l'escrit en l'arche de Més tant que nous averons fais tous les diz paiemens .
En tesmognage de la queil chose , nous avons donees a nostre oncle et a nostre tante devant diz ces lettres saellees de nostre sael , qui furent faites le samedi aprés la saint Jehan Baptiste , l'an de mil dous cens sexante et cinc .
Je Ferris , dus de Loherraine et marchis , fas savoir a tos que de tel plegerie que je met en plege mon oncle Henri , conte de Lusenbor , envers les deus freres de Florehenges , mon signor Phelippe et mon signor Colart , d'endroit les trois cens livres de meceins que je lor ai aseneis a penre chascun an a ma partie de la saline de Rousieres por les deus mil livres et cinc cens de meceins que je lor doi , que se damages ne coustenge en venoit a mon oncle devant dit je l'en deliverro tout ausi quite com je l'i met , et l'en metroie en pais .
Et por ce que ce soit chose certaine , li ai je donees ces presentes letres saelees de mon sael , qui furent faites l'an de grace mil et CC et LXV , le semedi prochain aprés la Magdelaine .
Je Ferris , dus de Loheraingne et marchis , faiz savoir a tous que com bestens fust entre mi d'une part et mon chier oncle seignor Hanrit , conte de Lucelburch , d'autre part , si com dou chastel de Moncler et des appendises , paix est faite en teil maniere que se je aquestoie a ma coisine dame Yzabel , dame de Moncler , ou a ses hoirs la moitié dou chastel de Moncler et des appendises , je auroie la moitié des devant dit chastel et des appendises on totes choses , et mes oncles devant diz l'autre moitié .
Et si ensi estoit que je n'a questasse a ma coisine devant dite ou a ses hoirs , il est sor mon oncle Gerart , seignor de Durbuiz , et sor mon coisin seignor Walleran de Julei , de mes fiez de la plainne terre qu'il les doient savoir et tenir en lor mains tot ensi come li visdame de Chaalons les tenoit , et en doient acordei mi et mon oncle le conte par droit ou par amor et en ont paroir .
Et se je n'aquestoie ensi com il est devant dit de quel hore je mete roie a raison mon devant dit oncle de la moitié dou chastel de Moncler que li vidame tenoit il man doit faire droit dedanz les quarante jors qu'il en seroit mis a raison , ne ne puet li cuens , mes on cles , donner deniers , ne terre , ne meuble , ne eschange a dame Yzabel , ne a ses hoirs , ne il , ne autre por lui , par quoi mes marchiez soit enpachiez , ne demorez de la moitié de Moncler et des appendises que da me Yzabealz tient .
Et dequel hore ge aie aquestei la moitié de Moncler et des appendises si on m'an metoit a raison , ne mi , ne mon oncle je n'an puis faire paix a home qui soit je sanz lui , ne il sanz mi et s'il avenoit que bestans montast entre moi et lui , ne entre mes hoirs et les suens , que Dex ne veule je ne me porroie aidier dou chastel contre lui , ne il contre mi , ne mi hoir contre les suens , ne li suen contre les miens et warderoient li wardain le chastel tant com li bestans dur roit et li plainne terre seroit sauve et li home aussi , et panroit chascuns sa partie en paix .
Et se je ou il ou nostre hoir aviens bestans a autrui , chascuns s'aideroit de sa partie dou chastel contre totes gens .
Et de quel hore je aie aquestei li , uns de nous doit faire seurtei a l'autre por lui et por ses hoirs que li uns n'en forsera a l'autre le chastel et ces convenances devant dites , avons nous andui promis a tenir par noz sarremans por nous et por noz hoirs .
Et en tesmoing de veritei sont ces lettres saelees de mon sael , que furent faites l'an mil CC et LXV , le die mange aprés la Magdalene .
Je Ferris , dus de Loheraine et marchis , fas savoir a tous que je sui aloïés et jurés a Henri , conte de Lusenborc , mon chier oncle , a tous jors mais envers tous cels qui puent vivre et morir , fors le roi d'Alemaigne et le roi de Navarre et le fil le roi Conrat , et l'evesque de Toul , et le conte de Juler , et le conte de Deus Pons , et mon linage .
Et li doit aidier en contre le conte Thiebaut de Bar nomeement et en contre tous autres , fors cels qui sunt nomeit ci devant .
Et s'il avenoit que je alais se en contre ceste aliance ne en contre mon sairement , dont Dex me gart , mes oncles devant dis porroit aler au mien et a wages par tout , et penre dou mien dés qu'a X mile livres de meceins par mon greit , ne ne li porroie ne devroie deffen dre .
Et por ce que ce soit chose certaine , ai je ces letres saelees de mon sael , que furent l'an de grace mil et CC et LXV , le diemenge aprés la Magdelime .
Je Ferris , duz de Loherraine et marchis , fasons savoir a toz ceos qui ces lettres verront et orront que nos devanz a la segreste de Remerimont , por la proie de Rovile , cinquante et cinc livres de tornois , et lo plus que la proie fu vandue san troeve qu'ele fust plus randue .
Et messires de Bayon lo raporte qui enquerre lo doit , et nos l'an devans croire .
Et de ceste dette li devons nos fare son gré entieremant en deniers nombrez josqu'a la feste Sent Remey .
Et de ce sunt tenu por nos cum plage et detour principal chascuns por lo tot , mes sire Walerans et mes sire Girars de la Tor , qui per lor crante doient païer ceste dette ou tenir ostages a Remirimont en lor propes persones sans partir dou leu sans lo gré la segreste devant ditte .
Se nos ne n'aviens fait son gré josqu'a terme devant dit , ne cele segreste n'est tenue de panre wages san li voloit livrer por la dette devant ditte , ens ne pourroient partir de Remirimont mes sires Walerans ne mes sires Girars , tant c'un en eust fat son gré entieremant en deniers nonbrez .
Et por ce que ce soir chose ferme et estable avunz nos fat seeler ces presentes lettres de nostre seel et dou seel mon seynor Wale ran davant dit , qui furent fates lo diemoinne davant la feste Sent Lorans , en l'an que li miliaires corroit per mil et CC et LX et cinc ans , ou mois d'aost .
Je Ferris , dux de Lohorrenne et marchis , faiz savoir a touz ceuls qui verront et orront cez presentes lettres que cum mes chiers sires et freres Thiebaut , par la grace de Dieu rois de Navarre , de Champagne et de Brie , cuens palazins , ait donné ses lettres pendanz a ma requeste a Hueton Tripotel et a Huilliaume son frere , bourjois dou Nuief Chiastel an Lohorreinne de porter garentie de deus mile livres de bons provenoisiens ou de de tournois de bone monnoie loial , que je ai receuees d'euls por mon profit et ampruntee , selon ce qu'il est contenu es lettres que li devant dit Huetons et Huillaumes en ont de moi .
Se je aloie an contre les convenances qui sunt contenuees es dittes lettres ou contre aucunes et je ne les tenoit aus devant diz bourjois pleinnemant , je woil et ostroi que li devant diz rois puisse penre san contrainre et faire penre dou mien sanz meffaire au Nuief Chaastel et an touz autres biens an ma terre jusque a tant que je aie fait satisfacion as diz bourjois de la somme devant dite et de toutes autres choses , selon ce qu'il est contenu es dittes lettres que il ont de moi et aporter garentie au devant dit roi de touz ceus et de touz domaches qu'il auroit , ou il ou ses genz , et d'en restablir pour reison de ceste chose et vuil qu'il an soit creuz par sa simple parole ou aucuns autres cui il wandroit qui an fust creuz au lieu de lui sanz autre prove et an oblige vers lui por ceste chose moi et tout quant que je tien de lui et touz mes autres biens muiebles et non m uiebles in quecumque lieu qui soient , et que ce soit ferme chose et estauble ie ai fait seeler ces presen tes lettres de mon seel , qui furent faites a Cuisi le diemanche , landemein de la mi aoust , en l'an de grace mil deus cenz et soixante cinc .
Nous , Thiebaus , par la grace de Dieu rois de Navarre , de Champagne et de Brie , cuiens palazins , faisons savoir a touz que de nostre assantemant et de nostre volenté , nostre amez et foiauls Joifroiz , sires de Bouleinmont , a fait venir Joifroi , son fil a l'oumage nostre trés chier frere Ferri , duc de Lohorreinne et marchis et est devenuz ses hom liges comtre touz honmes aprés nous , et doit tenir de lui et de son hoir malle de nostre sereur la duchesse de Lohoreinne , sa fame qui dux sera de Lohoreinne aprés le dit Ferri le chaastel de Rotri aprés nos , jurable et rendable a petite force et a grant , au dit duc ou a son hoir malle de nostre sereur si com il est dit desus .
Et l'an doit aidier li diz Jofroiz ou cil qui sera sires de Bourleinmont aprés lui comtre touz hommes aprés nous , salve nostre ligee .
Et que ce soit ferme chose et estauble , et an tesmoin de ce , nous avons fait seeler cez presen tes lettres de nostre seel , qui furent faites par nous a l'abbaïe de Louz Avieuz , le jeudi prochien aprés feste Nostre Dame en septembre , en l'an de grace mil deus cenz et soixante cinc , la note ceu de Chateau Tieri .
Nous , Giles , par la grace de Deu evesques de Toul , faisons savoir a touz que mes sires Reinniés de Briei , chevaliers , ait recognut par devant nous qu'il est hons liges lou noble baron et sage , lou duc de Loherenne , aprés nostre pere l'avesque de Verdun et lou signor d'Aupremont , en tel maniere que ce li sires Ren niés devant diz avoit hors de son cors , li annés seroit hons lou duc de Lohenne devant dit .
Et c'il moroit sans hoirs de son cors , ceu que mes sires Reinniés devant dis tenroit dou duc por l'oumaige devant dit revenroit a duc souvent nummei .
En tesmoignaige de ceu sont ces let tres saellees de nostre sael par la requeste lou signor Reinnion devant dit , que furent faites quant li milliares corroit par mil et CC et LX et cinc anz , ou mois d'octembre .
Je , Hanris , coens de Wademont , fas conoisant a tous que je suix devenus hoim a mon chier signeur Ferri , duc de Loherene et marchis , aprés mes signeurs emsi com je puix et doi .
Et est assavoir que je ne puix ne ne doi forfaire en chief sux mon signeur Ferri , duc de Loherene si je n'avoie bestens envers lui en chief , ne de mes maisons , ne de ma terre , ne de mes chastels je ne puix forfaire ne sofferre a forfaire , fors le cors le conte de Bar ou ses gens s'il les i voloit envoier .
Et si li coens de Bar or forfaisoit ou ses gens ou atres , mes sires li dus porroit forfaire sux moi ou faire forfaire ne je ne l'en porroie riens demander .
Et est assavoir que de bestenc , de noise , ne de guerre que j'ai au a mon signeur le duc davant dit , ne il a moi de cest jor en arriers , je ne mi hoir n'en poons riens demander a lui , ne a ses hoirs .
Et ai promix a mon signeur le duc en bone foi que je doi mon fil Renaut haster de revenir de Romenie et le doi faire venir a l'omage le conte de Bar de terre que je li doie assigner en la contei de Wademont .
Et cest homage envers le conte de Bar doi je avoir fait faire mon fil Renaut dedens l'aage de quinze ans .
Et en tesmoenage de veritei sunt ces lettres saelees de mon sael , que furent faites l'an de mil dous cens et sexante cinq ans , on moix de novembre .
Je , Joiffroiz , sires de Boulemont , faiz savoir a touz ceuls qui ces lettres verront et orront que je sui devenuz hom a Ferri , duc de Lohorreinne et marchis , em suit cum je pus et doi aprés mes seigneurs cui hom liges je estoie devant .
Et il m'a donné en accroissance dou fié que je tenoie de lui tout ce que il et li rois de Navarre a voient a Havremville , et le fié et l'omage que mes sires Guiz de Saint Ballemont et mes sires Wautiers li Bouke de Monce es tenoient de Jeham de Darnei a Monces et a Happoncort et es appendises .
Et ce que il m'a donné a Havrenville me doit il garentir vers le roi de Navarre et vers touz ceuls qui a droit en wourroient venir .
Et je doi tenir de lui en fié et en homage ce qu'il m'a donné a Havrenville et ce que je i avoie devant , et le fié de Monces et de Happoncourt et des appendises .
Aprés est a savoir que Joiffroiz , mes fuiz , est devenuz hons liges devant touz homes aprés le roi de Na varre au devant dit Ferri , duc de Lohorreinne et marchis , et a son hoir malle , fil la duchesse de Lohorreinne , sereur le roi de Navarre qui dux sera de Lohorreinne aprés le devant dit Ferri .
Et ait reprins et doit et pe li devant diz Joifroiz , mes fuiz , dou devant dit duc , Reorti , aprés mon deces et aprés ma mort , aidable et receptable au devant dit duc contre touz honmes , fors que contre le roi de Navarre , cui fiez liges ce est devant touz .
Et doit li devant diz Joiffroiz , mes fuiz , tenir dou devant dit duc et de son hoir malle de la sereur le roi de Navarre si com il est dit desus , aprés mon deces , en fié et en homage , Havremville toute et le fié de Monces et de Happoncourt et des appen dises et Reorti ligement , aidable et receptable au devant dit duc et a son hoir malle de la sereur le roi de Navarre si com il est dit desus comtre toutes genz , fors que ancomtre le roi de Navarre de grant force et de petite .
Et se il defailloit de Joiffroi , cil a cui Roerti escherroit , la tenroit dou dit duc ou de son hoir malle desus dit , ai dable et receptable , de grant force et de petite , contre toutes genz , fors que encontre le roi de Navarre .
Et pour ce que ce soit ferme chose et estable , je ai fait seeler cez presentes lettres de mon seel en tesmoignaige de verité , qui furent faites en l'an de grace mil et deus cenz et soixante et cinc , ou mois de septembre .
Je , Ferris , dus de Loheraingne et marchis , faiz conoissant a tous ces que ces lettres verront et orront , ke li sires Gilles de Priney , chanceliers de Mez , at donnei por Deu et en aumone a l'abbeit et au covent de Sain te Marie au Boix tout son heritaige qu'il avoit a Pargney et ou ban , en touz us , fors tant qu'il retient la moitié des menandies qu'il avoit a Pargney et de touz les reseiges qui i apandent , et la moitié de trois jornas de terre areure , an bonom meiz , et la moitié d'eut homees de vigne que Matheus tint , que sont au desan dre de la Ruelle .
Aprés , lor donne ancor li chanceliers devant dis por Deu et en aumone sa maison a Priney ke li peires signor Arnou , lo chanone , tint et les aquas k'il at faiz d'aïer cele maison et la maison mai stre Ogier .
Aprés est asavoir ke tele aumone et tel don com li sires Jaikes de Priney fist au leit de la mort a l'abbeit et au covant de Sainte Marie au Boix de tout son heritaige qu'il avoit a Pargney et ou ban , en touz us , ceu conoist bien Jehans ses filz , chanones de la grant eglise de Mez , ke li dons et li aumone fut faite .
Et por ceu si aquite il et donne s'il i avoit point de droit en cel heritaige a l'abbei et au covant devant dit , tout l'eritaige qu'il avoit a Pargney et ou ban , en touz us , areis la moitié des VIII homees de vigne et des trois jornals de terre et des menandies desus dites que partent a chancelier ke li chanceliers et Jehans retinnent en lors mains , et un meu de vin et IIII sestere que Nicoles Burlevaiche doit a Jehan .
Et aprés lor donne Jehans devant dis por Deu et en aumone cinc meues de vin de cens qu'il avoit a Priney et tout ceu qui appant a celes V meues .
Et de tout cest don et de tote ceste aumone que li chanceli ers at fait et que li sires Jaikes , ces freres , fist au leit de la mort , font li chanceliers et Jehans , ces niés , saisis et tenans l'abbeit et lou covant devant dit enpermenant , et ont promis loialment en bone foi que a nul jor mais an ceste aumone ne an heritaige qui i apartigne par ous ne par autrui nule chose ne demanderont ne ne recla meront .
Et ont renuntié a touz les drois par quoi il se porroient mettre encontre .
Et cest don ne ceste aumone ne puent li abbés ne li covans vandre ne treffondre .
Et por ceu que ce soit ferme chose et estauble ai je mis mon seel en ces presentes lettres et li arcediacres Wautiers et li chanceliers et li sires Aubers et Jehans les lors seels en tes moignaige de veriteit , ke furent faites a feste Sainte Lucie en l'an que li miliaires corroit par mil et CC et LX et V ans .
Je Hanriz , sires de Donbaille , chevaliers , faiz savoir a tolz cels qui ces lettres verront et orront que com j'aüsse a force et a tort et encontre lo salut de m'ar me prix et levei do banc de Curvy trois cens et vint livres de provenesiens fors , et li eglise de Remiremont me feist por ce escomenier et denuncier por escomenié , moi et tols celz que m'avoient aidié a faire la davant dite force , je , par lo consoil de bones genz , m'an sui acordez a la davant dite eglise , en tel meniere que je por cestui meffait et por trestouz les autres doing et a donei a la davant dite eglise a tolz jors mais chascun an cent et un sout de provenesiens fors , les quelz li davant dite eglise ou ses commandemanz parroit chascun an as premiers deniers que seront levei de ma partie de la rente dou banc de Curvy , ou en ma partie de la taille , se li rente failloit .
Et s'il avenoit par aucune mescheance , ou par aucune avanture , que li rente ne peust estre levee , ne taille ne peust estre getiee en aucune annee ou davant dit banc , par quoi la davant dite eglise ne peust estre païee plai nement des davant diz cent et un sout , je wel et outroi qu'ele preingne entierement tot ce que li defarroit de son paiement en ma partie de la premiere rente ou taille que seroit aprez getiee et levee ou banc davant nommei .
Et conoix , et wel , et outroi , et consent que la davant dite eglise eit et ait dés or en avant en toz les anfanz des clers et des prestes que sont et seront menant ou banc de Curvy autretel droit et autretel raison , et au tretel servise qu'ele ai as autres homes do davant dit banc de Curvy .
Et conoix ancor que je ne puix , ne ne doi panre a force ou davant dit banc les che valz ne gelines ne charroiz ne forraiges , ne nule autre force faire , se par la requeste de l'iglise n'en estoit .
Et a totes ces choses et a chascune par lei warder bonement et leaulment obliz je par mon sairement a la davant dite eglise moi et mes hoyrs , ne ne puix , ne ne doi jamais venir encontre , ne en tout , ne en partie , ne je ne mi hoyr .
Et ceste paix , ensi com ele ele est desus devisee , ai je fait par lo consantement de mes hoyrs et de ma femme Hawiz , la quelz ai jurié qu'ele ne vanroit jamais encontre par lei ne par autrui , por raison de douaire ne par autre enchoison , et par lo consentement de mes signors Ferri , duc de Loherengne et marchis , et Regnaut , signor de Romont , de cui fiez ce que je tieng ou banc de Curvy muet .
Et s'il avenoit par aucune avanture , dont Dex nos gart , que je ne mi hoyr venessiens de nule chose encontre la davant dite paix , mi signor davant nomei prometent par ces presentes lettres qu'il lo feroient deffaire a la requeste de la davant dite eglise .
Et wel an cor et outroi que se je ou mi hoyr ne desfasiens tot ce que nos auriens meffait encontre la davant dite paix dedans les oct jors que nos en seriens estu de part l'eglise requix et amonesté , li avesques de Toul , nostre ordenaires , qui que lo soit , nos faice escomenier et mete nostre terre en entredit tant que nos en aiens fait plaine satisfacion a la davant dite eglise .
Et por ce que ces choses soient fermes et estaubles a touz jors mais , ensi qu'eles sont davant devisees , nos , Giles , par la grace de Dei avesques de Toul , et nos , Ferris , dus de Loherengne et marchis , et je , Regnaus , sires de Romont , avons saïelees ces presantes lettres de noz saelz , par la requeste do davant dit Hanri et de Hawiz , sa femme , en tesmoingnaige de verité , les quelz furent faites en l'an que li miliares corroit par mil et dous cens et sexante et six ans , ou moyx de junet .
Je Ferriz , duz de Lorreigne et marchis , fais a savoir a touz que tel don com Bertremins d'Amance , li clers diz Chenars at fait a prioulé de Seinte Marie desouz Amance , si com de un mué de vin , chascun an , et d'un jornal de vigne que siet a Bulles , devant la maison des malaides d'Amance , que celui don at il fait , par mon crant et par mon lois , et en feroi joïr le devant dit priouré , si uns en voloit faire tort ne force .
Et est a savoir que li devant diz jornais de vigne ne doit , a moi ne a autrui , cens ne droiture ne autre chouse si com je l'ai entendui de mes gens .
Et en tesmona ge de veritei , ai je fait saelei ces lettres de mon saïel , a la reicaste dou devant dit Bertremin , cler , que furent faites l'an que li meliares corroit , par mil dous cens et sexante et six ans , lon demain de feste seint Jehan Baptiste .
Je Joifroiz , sires d'Aix , faz cognuissant a tous que je , de ma bone volentei , ai quitei a noble home mon chier signour Henri , conte de Lucembourg , a lui et a ses hoirs senz jamais reclameir a moi ne a mes hoirs tout ce que je avoie ne pooie avoir en la justice de Dikirke .
Et cest quitement li ai je fai si cum cil qui pooir en avoit que je li ai donnei les letres pendens le duc , de cui fiez ce movoit que cist quitemens est faiz par son otroi et par sa volentei .
Et ai ausi quitei au devant dit Henri , conte de Lucembourg , a lui et a ses hoirs tiele le feiure de Dikirke qui ne movoit mie dou fiez le duc .
Et est ancor assavoir que je ai retenu quatre homes de Killestorf qui la warde me doive a Aix mon chastel .
En tesmoignaige de ces chozes j'ai saallees ces letres de mon sael , qui furent faites l'an de nostre signour mil deus cens sexante et six , le dimenche devant la saint Lorent .
Je Ferris , dus de Loheraingne et marchis , faiz savoir a tous que je ai fait especial convenance et alliance a mon chier oncle Hanri , conte de Lucelborch , encontre Thiebaut , conte de Bar , en teil maniere que je ne me puis ne jurer , ne allier tant com je vive audit conte de Bar encontre mon oncle desuer dit .
Et est assavoir que je ne puis aidier le dit conte de Bar ne par moi , ne par autrui , ne en conseil , ne en fait encontre mon oncle le conte de Lucelburch .
Et se il avenoit que j'ai n'aviegne que je eusse guerre a mon dit oncle , ou il a moi , je ne puis panre nule aie dou conte de Bar , ne autres por moi , ne nel puis recevoir en aie ne en conseil , ne lui , ne autre por lui , car le il disoit qu'il vosist aidier autrui que en mon aie fust nou porroie je recevoir , ne retenir , ne en aie , ne en deffense , qu'il me puist faire ne faire faire .
Et por ce que je veul ces choses faire lealmant et tenir en bone foi sanz coverte , il est assavoir que se il avenoit que je alasse en aucum woïaige que Marguerite ma famme , duchesse de Loheraingne , qui ces choses a jurees , et Thiebaus , mes filz , ou mes ainsnez hoirs dus de Loheraingne se de Thiebaut defailloit , ne cil que de par moi demorroient en la duchié , ne pueent aler encontre ceste convenance , ainz la doient tenir tant com je viverai .
Et s'il avenoit que je donnasse point de terre dont je fuiz ore tenans a mon fil qui dus seroit aprés moi , mes diz filz n'en porroit aidier le conte de Bar , ains doie estre seurs au donner la terre a mon fil ainsné que je en aiderai mon oncle contre le dit conte de Bar , se besoins est .
Et ancor est assavoir que se par avanture guerre movoit entre moi et mon oncle et li cuens de Bar devant diz voloit grever , ne damagier sa terre , ne mon oncle com chaude que la guerre de moi et de mon oncle fust , il seroit tantost trave entre moi et mon oncle et aideroie a bonne foi a mon poïoir a grant force et a petite mon oncle encontre le conte de Bar , jusc'a tant que li cuens de Bar se sofferroit dou damage mon oncle .
Et se je ne tenoie ceste convenance , je seroie encheus de quinze mile mars d'argent envers mon oncle ou envers son commandemant , de quelz il me porroit partir ou faire pennir par tout par mon grei senz meffaire , en meuble et en non meuble , ne ne m'an devroie deffendre ne par moi ne par autrui .
Ces choses ai je jurei a tenir lealmant en bone foi et l'ai fait jurer corporelmant sor le cors Deu douze de mes homes , c'est assavoir Hanri , conte de Deus Pons , Renaut , conte de Castres , Estene , seignor d'Oiseler , Arnolt de Sirkes , Philippe , seignor de Florenges , Colant , seignor d'Aneri , seignor Jehan de Warnesperch , Jehan , seignor de Cons , Symon , seignor de Parroie , seignor Gerart de Fontenoi , Aubert , seignor de Vandieres , Philippe , seignor de Baon , en maniere que se ces convenances n'estoient tenues si com desuz est dit , il ne doient aidier ne moi ne cealz qui iroient encontre la convenance , ne de conseil , ne d'aie , tant qu'il fuit amendé .
Et est assavoir que Walerans , filz mon oncle , ne puet aidier le conte de Bar de nule terre qui soit de l'eritaige le conte de Lucelborch , tant com mes oncles vivera .
Mais totevoie , se li diz Wallerans voloit issir de la mainburnie mon dit oncle , il porroit senz mespanre a ces convenances aidier le conte de Bar , de Lyni , des homes et des apertenances et dou chastel et de la terre de Linei , et de toute autre terre qui ne seroit de l'eritaige le conte de Lucelborch desuer nommei .
Et est an cor assavoir que Maheus , mes mainsnez filz , ne puet aidier tant com je vive le conte de Bar desuer dit , de nule terre que je tiegne , ne qui fait de la duchié encontre le dit oncle le conte de Lucelborch , mais d'autre terre qui ne seroit de la du chié et que je ne ting mi orandroit le porroit il aidier senz meffaire contre les convenances devant dites .
Ancor est assavoir se je donne Maheu mon fil point de terre que je doie estre seurs qu'il ne n'aiderait mie le conte de Bar et que je en puisse aidier mon oncle le conte de Lucelborch contre le conte de Bar .
Et se je de rien mesprenoie en ces convenan ces , je m'oblige de cest jour en avant et abandonne par ma plainne volantei que li official de Trievres , de Mez et de Toul mettent sentence d'escommuniement en ma persone et entredit en ma terre qui sont desouz lour poïoir , jusc'a tant que la mespresure qui seroit faite contre ces convenances fust amandee et adreciee .
Et si tost com la duchiés seroit encheue a Thiebaut mon fil , ou a mon autre hoir se de Thiebaut defailloit , ses convenances seroient nules .
Et por ceu que ce soit ferme chose et estable ai je mis mon sael en ces presentes lettres , que furent faites l'an de mil et CC et LX et seix ans , la vigile de l'assumption Nostre Dame , c'on dist en mi awost .
Je Henris , cuens de Lucembour et de La Roche et marchis d'Erlons , fais savoir a tous que je ai fait especiaul cou venence et alience a mon chier neveu Ferri , duc de Lorrainne et marchis , encontre Thiebaut , conte de Bar , en teil maniere que je ne me puis ne jureir ne alier tant cum je vive au dit conte de Bar encontre mon neveu deseur dit .
Et est assavoir que je ne puis aidier le dit con te de Bar , ne par moi , ne par aultrui , ne en comseil ne en fait encontre mon neveu le duc .
Et se il avenoit que ja n'aveignne que je eusse guerre a mon neveu le duc ou il a moi je ne puis penre nulle aide dou conte de Bar , ne aultres pour moi .
Ne nou puis recevoir en aie ne en comseil , ne lui , ne aultre pour lui , car se il disoit qu'il voissit aidier aultrui qui en mon aide fust nou porroie je recevoir ne retenir ne en aide ne en deffense qu'il me peust faire , ne faire faire .
Et pour ce que je weil ces choses loiaulment faire et tenir en bon ne foi sens cowerte , il est assavoir que se il avenoit que je alasse en aucun voage que Mar gherite ma feme , contesse de Lucembour , qui ses choses at jurees , et Henris , mes ainsneis fils , ou mes ains neis fils cuens de Lucembour , se de Henri defaloit , ne cil qui de par moi demorroient en la contei , ne pevent aleir encontre cette cowenence , ains la doient tenir tant cum je viverai .
Et se il avenoit que je donnasse point de terre dont je soie ores tenens a mon fil qui cuens de Lucemlbour seroit aprés moi , mes diz fils n'en porroit aidier le conte de Bar , ains doie estre seurs au donneir la terre a mon fil ainsnei , que je en aiderai mon neveu le duc contre le conte de Bar se besoigns est .
Et ancor est assavoir que se par aventure guerre mowoit entre moi et mon neveu et li cuens de Bar desuer diz , voloit greveir , ne dommagier mon neveu ne sa terre cum chaude que la guerre de moi et de mon neveu fust , il seroit tan tost trewe entre moi et mon neveu , et aideroie en bonne foi a mon pooir a grant force et a petite mon neveu encontre le conte de Bar juqu'a tant que li cuens de Bar se soffer roit dou dommage mon neveu .
Et se je ne tenoie ceste cowenence je seroie encheus de quinse mille mars d'argent envers mon neveu ou envers son coumandement , des queils il me porroit pennir et faire pennir par tout par mon grei , sens mesfaire , en mueble et en non mueble , ne ne m'en deveroie desfendre ne par moi , ne par aultrui .
Ces choses ai je jurei loiaulment a tenir en bonne foi et l'ai fait jureir corporeilment sor le cors Dieu douse de mes hommes , c'est assavoir Phelippe , conte de Vianne , Gerart mon freire , signor de Durbuy , mon signour Renaut de Bar , mon signor Soihier de Borcey , mon signor Werri de Courrich , Joffroy , signor d'Aysse , mes sires Giles Dore , Wautier seignor de Misembour , mon signor Joffroy de Bertrenges , mon seignor Arnol de Rodemake , Arnol , signor de La Roche , mon signor Arnol de Honingrenges .
En maniere que se ces cowenences n'estoient tenues si cum dessus est dit , il ne deveroient aidier ne moi ne ciaux qui iroient encontre ces cowe nences , ne de comseil , ne d'aie nulle tant qu'il fust amendei .
Et est assavoir que Walerans , mes fils , ne puet aidier le conte de Bar de nulle terre qui soit de mon heritage tant cum je viverai .
Mais totevoie , se li dis Walerans voloit issir de ma maimburnie , il porroit sens mespenre a ces cowenences aidier le con te de Bar , de Liney et des hommes et des apartenences de Liney et de la terre , et de tote aultre terre qui ne seroit de mon heritage .
Et est ancor assavoir que Maheux , li mainneis fils mon neveu le duc , ne puet aidier tant cum li dux ses peire vive le conte de Bar desuer dit , de nulle terre que li dux teignne ne qui soit de la duchié encontre moi , mais d'aultre terre qui ne seroit mie de la duchié et que li dux ne tient orendroit , le porroit il aidier sens mesfaire encontre ces cowenences devandites .
Ancor est assavoir se mes niés li dux donne point de terre Mahue son fil qu'il doit estre seurs qu'il n'aiderat mie le conte de Bar de celle terre , et que mes niés de celle terre me puisse aidier encontre le conte de Bar .
Et se je de rienz me prenoie a ces cowenences , je m'oblige de cest jor en avant et abendonne par ma plainne volentei que li official de Trieves , de Mes , de Toul metent sentence d'escommuniement en ma persone et entredit en mes terres qui sunt dessoux luer pooir , juqu'a tant que la mespresure qui seroit faite encontre ces cowenences fust amendee et adreciee , et si tost cum la conteis de Lucelbour seroit en cheue a Henri , mon fil , ou a mon aultre hoir se de Henri defaloit , ces cowenences seroient nulles .
Et por ce que ce soit ferme chose et estable j'ai mis mon seel a ces presentes lettres , qui furent faites l'an mil dous cens sexante et six , la vigile de l'assumption nostre da me en mi aowst .
Nos , Gyles , par la grace de Deu evekes de Toul , et nos , Hanris , cuens de Saumes , faisons a savoir a tous que se li nobles hom Ferris , dus de Lor regne et marchis , preunoit ne avoit nul damage ne nule coustange en ce qu'il doit faire joïr et warder de tort et de force signor Jehan de Nanci , chevalier dit Boulete , et ses hoirs , de tel vandage com li sires Bruns de Rosieres lour ai fait de sa partie de la saline de Rosieres , ensi com les lettres au devant dit duc que de ce sont faites le tesmoignent , que li sires Bruns de Rosieres establis en nostre presence ai reconu par devant nos qu'il l'en n'ai atachié et assignei le devant dit duc a tout le fié qu'il tient de lui a Rosieres et allours , que li dus ou ses commandemans i iroit et se tanroit a tout le fié devant dit por les damages et por les cou stanges , que li vanroient dou faire tenir le vandage devant dit se li devant diz Bruns , ne autres por lui , en aloient de niant a l'encontre .
Et nos a la requeste signor Brun devant dit , avons saelei ces lettres de nos seelz en tesmoignage de ceste chose , que furent faites quant li miliaires corroit par myl dous cens et sexante seix ans , on mois de janvier .
Je Hanris , cuens de Wadeimont , faz counixant a touz que je ai donney a Hanri mon fil cent livrees de terre a provens , fors le queles je li ai assignees a Mairienville an ce que je acquestai a mon signor Jehan dit Boullete de Nancei , chevalier , et an ce que je ai a Ponciaux par tout , et an molin antieremant , et a Pargnei desous Prignei au fiey que mes sirez Reniers de Hassonville tient de moi antieremant , et celles cent livrees de terre a provens fors au leus davant diz at repris Hanris , mes filz , de Ferri , mon signor duc de Loherainne et marchiz , au fiey et au houmage et an est ces hom ligez davant touz houmes , et cil n'avoit bien cent livrees de terre au leus devant dis ou aucuns batancier le fiey de Pargnei et l'an porroit par droit ancontre moi je li parferoie les cent livrees de terre a dit mon signor Francon de Lonwy , cheva lier .
Et se de lui defalloit a dit mon signor Girrart de Fontenoi , signor de Pulignei , sauf les fiez que je taing de mes signors et cil avenoit que li devant diz Hanris , mes filz , morut sans hoir de son cors , dont Deus le gart , mes ainsnez filz aprés Hanri tanroit lez cent livrees de terre davant dittes de mon signor Ferri , duc de Loherainne et marchis , et an seroit ces hom ligez devant touz houmez et doient estre assouvies ces chozes desus nummees de ceste prochienne pantecouste qui vient an un an .
Et pour ce que ce soit ferme choze et estable ai je mis mon seel an ces presantes lettres , qui furent faites quant li miliairez courroit par mil et douz cens et sexante et sept ans , le moiz de may .
Je Henris , cuens de Wademont , fais a savor a touz que li homage et li home dou fié de Velaicort antieremant , lequel fié mes amez sires Ferris , dus de Lorregne et marchis , ai donnei a moi et a Henri mon fil , en fié et en homage , si com ses lettres et les moies que de ce sont faites le tesmoingnent doient servir au devant dit duc et aidier et as siens contre toutes gens atrez que encontre moi , jusque a tant que li diz Henriz mes filz , qui est hom liges au devant dit duc , seroit fuerz de ma maimburnie et en aage de servir au devant dit duc et as siens .
Et en tesmoingnage de veritei sont ces lettres saelees de mon seel , que furent faites quant li myliaires corroit par myl dous cens sexante et sept ans , le vanredi aprés la feste des apostres Seint Jake et Seint Phillippe .
Je G. , cuens de Seinne , fais a savoir a tous que sires Harmans de Hademore , mes hom et mes feals , est devenus hom liges mon chier signor Ferri , duc de Lorrengne et marchis , en aprés lou religious home et honeste par la grace de Deu arcevesque de Trieves , et en aprés le conte de Deites , et en aprés moi .
Et por cest homage davant dit li doit mes davant dis sires cinquante livres de meceins a païer de ceste prochine Nativitei Notre Dame qui vient en un an , et si tost com il li averat païés les cinquante livres davant dites , mes sires Harmans davant dis doit repanre de lui cent soudees de terre a meceins de son alue .
Et est a savoir que en tel homenage com sires Harmans est a mon signor davant dit en tel cerat cil qui iert ces hoirs aprés lui , et cerat ausi hom a celui qui iert hoirs mon signor davant dit aprés son deceis .
Et ensi d'oir en hoir a tous jors permenablement .
Et en tesmongnage de veritei sunt ces letres saelees de mon sael , que furent faites quant li miliaires corroit par mil dous cens et sexante sept ans , le mardi davant la Navitei Nostre Dame .
Nos Robert , par la grace de Deu evesques de Verdun , et nos Henris , cuens de Salmes , fasons cougnoissant a touz que Ferriz , duz de Lorraine et marchiz , et Thiebaut , cuens de Bar , se sunt en teil meniere acordei dou chastel de Condei sus Mouzele que li deussudiz chastels est mis en noz mains jusqu'au samedi devant Pasques Flories prochienement a venir , ansi que se de dans ce samedi desusnoumei , Guillaume , par la grace de Deu evesques de Mez , il ou autres ne s'estoit apaisiez au duc de Lorraine et au conte de Bar devandiz et fait lor grei des querelles , des dettes et des plegeries dont il est tenuz a auls et a lor homes , nos , le devandit cha stel de Condei , deliverriens au duc de Lorraine et au conte de Bar devandiz ou a lor mesa ge qui lor lettres pendens aporteroit .
Et se li sires d'Apremont raportoit par son sairement que li duz et li cuens de Bar se fussent acordei que nos le tenriens en nostre main jusqu'a la Pentecoste ensuiant aprés , nos le tenriens jusqu'a donc .
Et plus nos ne le porriens tenir ne ne devriens ains lor deliverriens a donc a auls ou a lor mesage qui lor lettres pendens aporteroit .
Et li duz et li cuens de Bar tenroient le devandit chastel de Condei et la chastelerie aussi jusqu'a tant que li devandiz evesques de Mez , il ou autres , se seront apaisiez a auls et fait lor grei de ce dont il est tenuz a auls et a lor homes .
Et est a savoir que li duz et li cuens ne pueent ne ne doient abatre le devandit chastel .
En tesmongnage de la queil chose , nos avons saelees ces lettres de noz saels , que furent faites le mecredi la vigile de la chande lor , l'an mil dous cens et sexante et sept .
Je Ferris , dux de Lorraingne et marchis , faz savoir a tous que je doi donner a mon oncle Henri , conte de Lucembourc , les letres de mon signour Girrard de Lucembourc mon oncle , mon signor Philippe de Florainges , mon seignor Colard son frere , mon seignor Arnoul de Sircs , mon signor Thirri de Lonceris , mon signor Renbaud de Lonceris son fillastre , lo signor de Fontois , mon signor Gillon de Rodemacre , mon signor Thirry Boucheman et mon signour Ferri de Wolkerainges , saïeleiez de lor seauz de ciaus qui seaulz ont , et de ciaulz que n'ont mie seauls saïeleies des seaus d'autres prodomes creaubles , de la plegerie dont je les ai mis en plege por moi a mon oncle devant nomei , si come les letres que en sont faites le divisent .
En tesmonaige de quoi , je ai ces letres fait saïeler de mon sael , que furent faites l'an de grace dous cent sixante wit , lo vendredi aprez le mi quaraime .
Je Ferris , dux de Lorrainne et marchis , faz savoir a tous que pour alience que Hanris , ainnez fiz mon oncle le conte de Lucenbourc , ne Walerans , se de Henri defalloit , aient a moit , si cum les letres qui faites en suunt le devisent , il ne sunt tenu de venir en mon aide tant cum mes oncles li cuens de Lucembourc sera la grant meir .
Et n'et mie pour ce a entendre qu'il repuisse aleir encontre moi , fors que pour ceus qui mis sunt hors de l'alience en la letre que je ai des aliences .
Ancor est assavoir que Hanris mes consins , ne Walerans , se li contez li escheoit , ne sunt mie a moir alié encontre les homes liges mon oncle , le conte de Lucembourc .
En tesmoignaige de la queil choze je ai fait seelleir ces letres de mon seel et Willaumes , cuens de Julley , i a ausi mis le suen seel a ma requeste en tesmoignaige de veritei .
Ce fut fait l'an de nostre signour mil deus cens sexante et wit , le venredi aprés mi quaremme .
Je , Ferris , duz de Loherainne et marchis , faiz a savoir a tous celz qui ces presentes lettres verront et orront que tele aumone con mes hons et mes feaubles Aubers , sires de Darnei , qui fuit , fist et at fait a Deu et a Nostre Dame de Moiremont et as freres qui enqui habitent , dont il ont lettres pandans saelees dor sael lou devant dit signor Aubert , je , por lou remede de m'arme et de mes ancessors , loz et otroi la devant dite aumone ensi con il est contenu es devant dites lettres .
Et por seu que ce soit ferme chose et astauble a je fait saeler ces presentes lettres de mon sael , ceu fuit fait en l'an que li miliares corroit par mil et douz cens et sexante et sat ans , lou jeudi devant la mi quarame , en mois de mars .
Nos Ferris , duz de Loherenne et marchis , fasons savoir a tos ceos qui ces lettres verront et orront que cum mes sire Girars de Fontenoy , chivaliers , sire de Puleigney , ait acheté a mon seynor Oedon , dit conte de Toul , seynor de Fontenoy , en herietage a tos jors tot ce que cil Oedes avoit ou povoit avoir ou ban d'Oyllevile et de Jevencort , en homes , en terres , en prés , en bois , en eawes , en tailles , en prisee , en ban , en seignorie , en justice et en totes atres choses , icil Girars , por ce establiz en nostre presance , ai reconeu qu'il ai acompaignié en cest achet l'abbasse et lo covunz de Remiremont por quatre vinz et deix livres de fors de Champaigne , des quez il a receu entier paiemant , et l'en ont fat li abbasse et li covunz devant dit son gré entieremant , en boins deniers nombrez , en tel meniere et par tel covenant que li abbasse et li covunz devant nommé doient panre a tos jors , quitemant et franchemant , et avoir la moitié entieremant en totes les devant dites choses .
Et a promis li devant diz Girars a l'abbasse et a covunz devant diz qu'il , en bone foi , lor aideré a deffandre et maintenir cest aquast envers tos homes jusque a droit .
Et por ce que ce soit ferme chose et estable a toz jors avons nos par requeste a devant dit Girart fat seeler ces presentes lettres de nostre seel , en tesmoignaige de verité , ce fu fat ou mois d'avril , l'an de l'incarnation nostre seygnor mil CC et LX et huit ans .
Je Ferris , dus de Lorraine et marchis , fas a savoir a touz que li abbez et li couvens de Bel Champ de l'ordre Seint Augustin de l'aveschié de Toul , ount vandu a mon amei cousin et feal Hanri , signour de Blanmont , et a Cunegon , sa fame , a la vie dou dit Hanri et de la dite Cunegon sa fame , Marenvi ler et Thiebautmanil et quanque il i avoient et pevent et doient avoir en homes , en terres , en prés , en bois , en ewaes , en frus , de tous gros dimes , en ban et en justice , et en toutes autres chozes sanz niant a retenir fors lez menues dimes .
Et ce ont il fait par mon creant et par mon los de cui warde les devant dites chozes estoient , et je , dus davant dis , ai dounei aus davant dis Hanri et Cunegon , sa fame , la warde davant dite a tenir de moi et de mes hoirs en acressance dez autres fiés que li diz Hanris tient de moi .
Et est a savoir que aprés le decez Hanri et Cunegon sa femme davant dis , lez chozes davant dites revanront quitement et en pais a l'abbei et au couvent de Bel Champ davant dis , et la warde davant dite revanrat a moi et a mes hoirs .
Et en tesmognaige de ceste choze sunt ces lettres saelees de mon sael a la requeste des parties desus noumees , qui furent faites quant li miliaires courroit par mil douz cenz et sexante VIII ans , ou mois de mai .
Je Ferris , dux de Lorraine et marchis , faz cognuissant a tous que je sui tenus a païer a noble home mon chier oncle Henri , conte de Lucembourc , ou a ses hoirs se de lui defalloit , wit mil livres de tornois en loïal monoie juqu'a jour de la saint Remi .
Et se je ne le paie dedens le jour de la saint Remi ou dedens le jour de la saint Martin aprés ensivant prochienement , mes sires Phelippes , sires de Florehenges , mes sires Werris de Korry , doient rendre et de livreir par mon grei et par ma volentei le chastiaul et la terre de Moncleir qui est mise en lor main a mon oncle Henri , conte de Lucembourc , ou a la contesse , sa feme , ou a lor hoirs se de eus defalloit , tantost que li jours de la saint Martin seroit passez senz arrest .
Et est assavoir que se je defalloie dou paiement devant nommei , en tout ou en partie , que je ne mi hoir ne porriens jamais rien reclameir en chastiaul de Moncleir ne ens apar tenences , ne pour raison de fié , ne pour altre choze .
Et ai mon oncle quitei lui et ses hoirs , pour mi et pour mes hoirs , de toutes les convenences qu'il en avoit eues a moi .
Et est assavoir que li diz paiemens doit estre faiz a Thionville le chastiaul mon oncle dedens les jours devant nommez .
Et se je faisoie le paiement einsi cum desus est dit des wit milles livres de tornois , mes sires Phelippes , sires de Florehenges , mes sires Werris de Korry devant nommei , me doient delivreir ou a mes hoirs se de moi defalloit le chastiaul de Moncleir et les apartenences , einsi cum mes oncles le tenoit .
Et est assavoir que se je faisoie bien le paiement , einsi cum desus est dit , mes oncles devant nommez ne sui hoir ne pueent jamais rien aquesteir , ne entreir en nulle maniere en la partie ma dame Ysabiaul de Moncleir ne des hoirs mon signour Guïon , qui fust .
Aprés est assavoir que je pour mi et pour mes hoirs ai aquitei a mon oncle et a ses hoirs les fiés de Rechiermont et des apartenances de Rechiermont tout ce que je i avoie et pooie avoir .
Et pour aquest que je feisse ou mi hoir a la dame de Moncleir ou a ses hoirs , je ne mi hoir ne porriens rien demandeir en fiés de Rechiermont , liqueil muewent de la contei de Lucembourc .
Ancor est assavoir que se je ou mi hoir aquestiens a la dame de Moncleir ou a ses hoirs la lor partie de Moncleir et des apartenences que de tous les fiés qui muewent de mon oncle le conte de Lucembourc , doi je ou mi hoir rendre eschange a mon oncle le conte de Lucembourc ou a ses hoirs par dela Moselle vers la contei de Lucembourc , ausi soffisens en lieus convenables dedens l'an au plus tart , que li aqués seroit faiz .
En tesmoignaige de la queil choze ces letres sunt seellees de mon seel et dou seel le conte de Julley par ma requete , qui furent faites l'an de grace mil deus cens sexante et wit , le venredi aprés mi quaremme .
Je Ferris , duc de Loheraigne et marchiz , fait savoir a tous que mes chiers oncles Hanris , cuens de Lucelbourc , a acquittei et mi et mes hoirs , por lui et por ces hoirs , toz les damages , totes les perdes et totes les costan ges qu'il a eues et pour avoir por l'okeson de sa prise , quant li cuens de Bar , li esveskes de Mez et lour aides le prirent desouz Prignei .
Et est ancor assavoir que de touz bestans , de totes quereles et de totes demandes que je avoie et poïoe avoir de cest jour en arrier a mon oncle Hanrit , conte de Lucelbourc , et il a moi , nou sommes apaisié et acordei et aquittei l'un l'autre bo nement , sauf ce que se je ou mi home faisiens ou aviens fait aucun tort ou aucunes entreprisures vers les homes mon oncle devant dit ou mes oncles ou sei home envers les miens homes , je le doi defaire et faire defaire , et mes oncles ausi , par amor ou par droit .
Et n'est mie a antandre que se mes oncles devant nommeiz estoit obligiez en plege ou an randour , por mi ou por mes devantriens , que je ne soie tenuz de lui delivrer sanz damages .
Et mes oncles me doit auteil faire se je estoie de riens tenuz por lui et por ces devantriens .
En tesmoingnaige de veritei sont ces lettres saelees de mon sael , que furent faites l'an grace mil CC LXVIII ans , le vanredi aprés la mi quaresme .
Je Ferris , dux de Lorraine et marchis , faz savoir a tous que je , par ma foi fiancee et par mon sairement corporeilment donnei , me sui alier a mon chier cousin Henri , ainnei fil le conte de Lucembourc , ou a Walerant , son freire , se li contez li escheoit , a aidier a petite force et a grant en bonne foi , et nommeement encontre Thie baut , conte de Bar , et contre tous ses hoirs contes de Bar , et encontre tous hommes qui pueent vivre et morir , fors le roi d'Alemaigne , le roi de Navarre , l'arceveke de Trieves , l'eveke de Toul , le duc de Lambourt , le conte de Julley .
Et n'est mie a entendre que nous faciens nulle allience encontre nos homes liges de ce don il vourroient venir a jour et a droit .
Et est ancor assavoir que nous avons promis , par nostre foi fiencie et par nostre sairement corporeilment donnei , que si tost cum mes annez hoirs qui sera dux de Lorehaine venra en aage de quinze ans , qu'il se metera hors de mainburnie et se aliera et jurera dedens les quarente jours qu'il en sera requis a mon chier oncle Hanri , conte de Lucemborc , et a mon chier cousin Hanri , son fil , ou a Walerant , se li conteiz li escheoit , d'aidier mon oncle et son fil en aultreteil point cum desus est dit , et en donra ses letres pendans .
Et est assavoir que Margarite ma feme , duchesse de Lorehaine , se de moi defalloit ansois que mes filz fust aagiez , est tenue de faire jureir mon fil et de seelleir et de tenir ces convenences devant dites .
Et avons ausi fait jureir quarente chevaliers de nos homes , c'est assavoir Renaul , conte de Castres , mon signor Arnoul de Sirkes , mon signor Arnoul de Siberch , mon signor Phelippe de Florehenges , mon signor Colart son freire , mon signor Gilon de Bergues , mon signor Renaut de Ziberch , mon signour Peremont de Silberch , mon signor Gerart de Betanches , mes sire Simons de Perroie , mon signor Jehan de Perroie , son freire , mon signour Aubert l'aultre freire , mon signor Liebaut de Haute Pierre , mon signor Andrieu de Bioncourt , mon signor Liebaut d'Escordai , mon signor Wautier de Neufchastel , mon signor Hanri de Dombaille , mon signor Joiffroi de Rosieres , mon signor Brun de Rosieres , mon signor Brunike de Riste , mon signor Phelippe de Baïon , mon signor Jake son freire , mon signor Gerart de Fontenoi , mon signor Renier de Hassonville , mon signor Aubert de Vandieres , mon signor Errart de Vilens , mon signor Hue de Gonderville , mon signor Wauti er de Ravoi , mon signor Jehan de Coms , mon signor Jakes d'Audeix , mon signor Ferri de Septfonteines , mon signor Franque de Lowy , mon signor Jehan Bellete , mon signor Bertrans de Siberch , mon signor Jehan de Wanesperch , mon signor Ferri do Chastelleir , mon signor Erart de Beligney , mon signor Aubert de Gironcourt , mon signor de Hue de Marsei , mes sire Jehans de Latour , qu'il tenront a ce nostre ainnei hoir duc de Lorraine qu'il face le sairement et seelle ces letres , et qu'il tiegne les convenences teiles cum je les ai a Hanri toute sa vie .
Et pour ce que ces convenences soient plus fermement parfaites et tenues , avons nous obligié mil livrees de terre en nostre plaine terre de Lowy la ou mes oncles Henris , cuens de Lucembourc , ou ses ainnez hoirs filz qui a ces convenences seroit tenus , la vourroit penre .
Et la tenroient quite et delivré , il et lor hoir conte de Lucembourc , senz reclaim de moi et de tous mes hoirs a tous jour comme lor heritage .
Et tantost cum mes ainnez hoirs filz averoit fait le sairement et l'alience et sa letre donneie a mon oncle , ou a son hoir qui seroit tenus a ceste convenence , li sairemens de ma feme et des quarente chevaliers devant nommez seroit nuls , et les mil livree de terre demourroient quites a moi et a mes hoirs , ne ne porroient mes oncles ne ses hoirs qui a ses convenences seroit tenus rien reclameir en l'eritage .
Ancor est assavoir que je se aloie encontre ceste allience , si cum de eus aaidier , mes oncles Hanris , cuens de Lucembourc et Henris ses filz ou ses ainnez hoirs a cui je sui alliez , mes porroient pennir et faire pennir par eus et par altrui par tout , en mueble et en non mueble , senz mesfaire et par mon grei , jusqu'a la valeur de dix mil livres de messains .
Et est ancor assavoir que mes ainnez hoirs se obligera par ses letres pendens jusqu'a la valeur de dix mil livres de mes sains en aultreteil point cum je me sui obligés .
Ancor est assavoir que je de cest jour en avant ne me puis en nulle maniere alier a ceus de la ville de Més , ne a l'eveske de Més encontre mon oncle ne encontre son ainnei fil , sor la peine desus dite .
Ancor est assavoir que aultreteils convenences comme je ai a mon oncle , que je ne puis penre le conte de Bar en aïe ne par lui ne par altrui contre mon oncle , si cum il est contenu en mes letres que mes oncles a de moi , ai je a l'ainnei fil mon oncle desus nommei .
Et mes ainnez filz l'avera ausi a eus sor la peine desus dite .
En tesmoignaige de la queil chose et por ce que soit ferme choze et estable , je ai fait seelleir ces letres de mon seel , et a ma priere et a ma requete Willaumes , cuens de Julley , les a ausi seellees de son seel en tesmoignaige de ces chozes .
Ce fust fait l'an nostre signor mil deus cens sexante et wit , le venredi aprés mi quaremme .
Je Hanris , cuens de Lucelbourc , de la Roche et marchiz d'Arlons , faiz savoir a tous que je ai telz convenances por moi et por mes hoirs contes de Lucelbourc , a mon chier cousin Ferrit , duc de Loheraingne et marchiz , a lui et a ses hoirs dus de Loheraingne , que je et mi hoir conte de Lucelbourc ne poïons le chastel de Tyonville metre hors de noz mains , ne par parçon d'anfans , ne par van dage , ne par eschainge , ne par engaigier , ne par autres manieres , se je ou mi hoir conte de Lucelbourc ne la faisions par le grei et par la volantei mon neveu devant dit ou de ses hoirs dus de Loheraingne .
Et s'il avenoit , que jai n'aviegne , que je ou mi hoir conte de Lucelbourc alissiens contre ces convenances , je ai obligié moi et mes hoirs contes de Lucelbourc et la moie chose meuble et non meuble envers mon neveu devant nommei et envers ses hoirs dus de Loheraingne , qu'il puisent panre et faire panre dou mien par tout , par eulz et par autrui , en meuble et non meuble , sanz meffaire , jusc'a tant qu'il avoient eut plain pai emant de diz mile livres de meceins dont nous seriens encheu en non de painne se je ou mes hoirs cuens de Lucelbourc aliens encontre ces convenances devant dites .
Et por ces choses plus fermement a tenir , je m'an suiz mis desouz la jurisdition de la court de Trievres , de Mez , de Liege et de Toul , qu'il puissent metre escomminiement en ma persone et entredit en ma terre que seroit desouz ealz se je ou mi hoir , qui seroient conte de Lucelbourc aliens encontre ces convenances desuz dites .
Et ai renoncié por moi et por mes hoirs a totes aides et a totes defanses , a tous exceptions et a toz drois seculers et de la crestiantei , se je aloie contre ces convenances .
En tesmoingnaige de veritei , sont ces lettres saelees de mon sael et dou sael le conte de Julei par ma requeste , et furent faites l'an de grace mil CC LX VIII ans , le vanredi aprés le mi quaresme .
Je Jehans , chevaliers , sires dou Neuf Chastel de Wanesperch , faz savoir a tous que je sui hom liges a noble hom mon chier signour Hanri , conte de Lucembourg , et a noble dame sa feme Margarite , contesse de ces meimes lieu , aprés noble home mon chier signour Ferri , duc de Lorrainne et marchis , et ses hoirs .
Et tieng de eus en fiés et en hommage Rauville et tout le ban em prez , en bois , en chams et en toutes atres chozes .
En tesmoignaige de la queil choze je ai fait seelleir ces letres de mon seel et lor ai donnei , qui furent faites l'an nostre signour mil dous cens sexante et wit , le lundi devant Paskes Flories .
Je Ferriz , dus de Lorregne et marchis , faiz a savoir a touz que mes amez et mes fealz sires Liebauz de Haute Pierre , establiz en ma pre sence , ai reconui par devant moi que teil aumoingne cum dame Agneiz , fame signour Therri de Herbervileir que fu , ai faite a l'eglise de Seint Dié , si com de ce que ele avoit a Feing , qui est de son fié .
Ele est faite par son crant et par son loz de cui fié ce muet , et se aucuns par aventure se trahoit avant por debaittre la devant dite aumoingne por la raison de ce que ce fust ses fiez .
Et vousist dire que ce ne fust nunc fiez signor Liebaut devant dit .
Sires Liebauz devant diz ai promis par devant moi que il le retan roit por son fié contre tous ceaus qui a droit en vouroient neant et que riens i reclameroient por raison de fié en la dite aumoingne que mes sires Liebaus devant diz tient por son fié et en doit porter warantie et faire joïr la dite eglise de Seint Dié , si com de l'amoingne de son fié .
Aprés est a savoir que li devant diz Liebauz ai ai recognui par devant moi que il ne puet , ne ne doit retenir ni avoir a Seint Dié home qui soit lor fatables de cest jor en avant , fors soulemant celui qu'il i ai a jour dui .
Et ai ancor promis a tenir a la dite eglise la paix que fu faite par mon signor Arluyn de Laïeiz , dont les lettres que de ce sont faites sont saelees des saelz l'abbei de Estivai et signor Sehier de Waskeville , chenoinne de Seint Dié que fu .
Et en tesmoignage de veritei sont ces lettres saelees de mon seel par la requeste signor Liebaut devant dit , que furent faites l'an mil CC LX et nuef , lendemain des octaves de Pakes .
Nos Ferris , doïens de l'englise de Seint Dié , et tous li chapitres de sou moimes lui , fasons conissant a tous saus qui ces lettres varront et oront que , com bestans et descors fust antre nos d'une part , et lou signor Regnaut , signor de Romont , d'autre part , que li sires Regnaus davant dis avoit fait un molin sus la reviere de Mortame desous Seint Morise , sa vile , par quoi nostres molins c'on apelle Costanmolin est deffais et aleis a niant , pax et concorde en est faite entre nos et lou signor Regnaut , ensi con les lettres qu'il en ait donees a nos lou devisent .
Et le tenors de ces lettres est telle : Je , Regnaus , sires de Romont , fas savoir a toz saus qui ces letres varront et oront que , com bestans et descors fust antre nos d'une part , et le doïen et le chapitre de l'englise de Seint Dié d'autre part , de ceu que je avoie fait un molin sus la reviere de Mortame desous Seint Morise , ma vile , par quoi li molins c'on apelle Constans Molins , qui estoit a doïen et au chapitre davant diz , est deffais et aleis a niant , pax et concorde en est faite en tel meniere , par consoil de bones gens , que je ai donei et doig a toz jors le davan dit molin a l'eglise de Seint Dié davant dite , et li doi garentir et je et mi hoir a tous jor mas vers totes gens qui a droit vorroient venir , en tel meniere que je et Sebile , ma feme , panrons ou davandit molin , tote nostre vie , la moitié de totes vallances et de tous prowages dou molin , et i meterons musniers et serjans telz com il covient a molin , par comun concort .
Et se nos ne nos poïens concorder dou metre , li doïens et li chapitres davant dis les i meteroit un an , et je ou ma feme l'autre an .
Et devons meintenir et retenir lou molin de totes choses en comun despans , et se li molins davant dis estoit deffais par aventure ou par guerre ou autrement , je et li devant dite eglisie seriens tenui de refaire autre molin en comun despans , et je segne roie le siege et le box .
Et devons , je et li eglise davant dite , fare morre a davandit molin par ban et par justice , je , mes homes de Romont et de Seint Morise , et li eglise , les suens homes de Moimont , sauf ceu que je et mi home de Romont poons morre quant nos vorrons et porrons a molin de mon estan de Romont , et li home de Moymont puent morre autresi a molin de l'estan de Moymont .
Et se par aventure avenoit que li davandis molins ne soffesist a davandites villes , li eglise davant dite porroit faire un autre molin sus celle reviere , ou que li plaroit ou ban de Seint Morise et de Romont , et je seroie tenus de segnier lou siege dou molin et lou box et lou charroi de ma terre , et li davan dite eglise lou charroi de la sue terre .
Et si lou feroit dou tot au suen , si averiens , je et ma feme davant dite , la moitié a nos vies en totes choses en celui molin , ensi com ou molin davan dit , et seriens tenui dou retenir et meintenir en comun despans .
Et aprés la mort de moi et de ma feme , avera li eglise devant dite lez diz molins toz quites sans partie de nos hoirs .
Et est covans que je ne mi hoir ne poons faire jamas molin en la reviere de Mortame devant dite , ne desus ne desous , ou ban de Seint Morise et de Romont .
Et en totes ces choses davant dites a tenir et a warder en bone foi a toz jors obligen par ces presentes letres mes hoirs et mon heritage et moi par sarment .
Et sui ai je fait par lou loz et par la volontei de mon signor Ferri , duc de Lorrenne et marchis , qui en ces presentes lettres ait mis son seel awec le mien , par ma requaste , en tesmognage de veritei .
Et wel que li devan diz duz et sui hoir , ce je ou mi hoir aleiens de rienns encontre ces choses devant dites , le fassent a tenir et joïr l'eglise devant dite des devans diz molins entierement , ensi com il est davant devisei .
Et nos , Ferris , duz de Lorrenne et marchis , i avons mis nostre seel awec lou seel lou devandit signor de Romont , par sa requaste .
Et iceste pax otrions nos et ce nos i acordomes .
Et por sui que ce soit feme chose et astable , seu devons nos a davant dit signor Regnaut de Romont ces letre seelees dou seel mon signor Ferri , duc de Lorrenne et marchiz , awec nostre seel , en tesmoignage de ceste pax et de ces covenances .
Ce fuit fait en l'an de l'incarnation nostre signor mil et CC et sexante et nuef ans , ou moys de mai .
Je Hanris , cuens de Wademont fais a savoir a tous que je ne mi hoir ne poons ne ne devons a nul jor mais faire fermetei , ne forterasce , ne fort maison en la montaigne desus Meciens et ensi l'ai je promis por moi et por mes hoirs a tenir a tous jors au noble home Ferri , duc de Lohiereigne et marchis , et a ses hoirs Et por ce que ce soit fer me chose et estauble ai je fait saelé ces lettres de mon seel , que furent faites quant li miliaires corroit par mil CC sexante et nuef ans , lou mardi devant la purification Nostre Dame , on mois de jamvier .
Je Jehans , sires de Choisuel , faz savoir a touz ciaus qui ces lettres verront et orront que teile partie comme mes sires Renaus , li freires au duch de Lohorrainne , avoit a Nuevileir , la queile partie mes sires Renaus de Bar tient a sa vie , que je l'ai toute quitee a touz jours pour moi et pour mes hoirs a mon chier signour Ferri , duch de Lohorrainne et marchis , et a ses hoirs , sans nul rapel de moi ne de mes hoirs .
Et pour ce que ce soit ferme chose et estable l'en ai je donnees ces presentes lettres seelees de mon seel , qui furent faites l'an de l'incarnation Nostre Signour mil deus cens sexante et nuef , om mois de janvier , le juedi de vant la feste Nostre Dame chandelour .
Je Ferriz , duz de Lorreigne et marchiz , fais assavoir a touz que je suiz tenuz de randre et de ressagneir a le vaillance , ou par achaenge , ou autrement , a Rant , par la grace de Deu abbei de Seint vaine Verdun , et a covent , tout ce que j'ai et avetre entrepriz es treffons et es aritaiges de la dite abbie de Seint Vaine et des apantises , des mon cens , et ce lour doe je faire et asseuvir au dit signour Franque de Lonwi , chivallier , ou a dit Willame Fasseillon , prevost de Nancy .
Et por ce que ce soit ferme chose et astable , je on ai donei a l'abbei et a covent desuiz diz ces letres saelees de mon sael , que furent faites quant li miliares corroit par mil douz cens et sexante et nuef anz , lou mardi aprez la feste Seinte Agathe .
Je Ferris , sires de Charmes , qui fu fiz Huedon dit conte de Toul , fais conissant a tous ceus qui ces lettres vairont , que ci sunt , les rantes , les qués li borjois de Charmes doient païer entierement un chascun an a moi .
Un chascuns borjois de Charmes ou d'aucun mestier , s'il est sostenus de son propre chatel , il me doit chascun an , por sa rante , cinc souz de toulois .
Et s'il est sostenuz dou chatel d'autrui , il me doit païer la moitié de la rante devant dite .
Aprés , se li borjois de Charmes ont buez ou vaches qui trassent a lor charuez a la feste Saint Remy , en lor hostés , s'elles sunt suez propres et qu'autrez n'i ait part , il me doivent ausi , por lo buef com por la vache , douze deniers et douz resaus de blef , l'un d'apeste et l'autre d'avoine .
Et se les devant dites bestes sunt aucun home estrangé , li borjois devant dis de Charmes me doit por une chascune beste la moitié dou blef et des deniers devant dis .
Se li barjois de Charmes ait buez ou vaches fuer de seu hostel qui trassent a charue , il me doit por une chascune beste la moitié dou blef et la moitié de l'argent devant dit .
Un chascuns borjois de Charmes me doit , por chascune vache qui aura fruit et qui ne trait a la charue , douze deniers tant soulement .
Por un chascun cheval farrei se li marchans ne lou moine por sa merchandie , il me doit douze deniers tant soulement chascun an .
Por une chascune beste petite qui ai un an ou plus , ensi com polain nemie farrei , veil chievre , porcel , et por vache nemie arant , qui n'ait poent de fruit , et por jement senz fruit et nemie ferrei , li borjois de Charmes m'en doit tant soulement un chascun an , un denier , s'il ai ces bestes en son hostel .
S'il les ai fuer de son hostel en autre lui ou il ait tels bestes prises d'autrui et il les norise en sen hostel , il me doit une soule malle por chascune por chascune beste chascun an .
Li foceriers qui cultive les terres a son foceur et nemie a buez , me doit un resal d'avoine ou d'apeste chascun an .
Li vaue qui ai maison a Charmes et qui n'ai nulles bestes , me doit tant soulement chascun an douze deniers .
S'ille ai tant de bestes que li rante des bestes sormonse les douze deniers en aucune chose , elle doit païer la rante de ses bestes et li douze denier de sa maison sunt quite .
Aprés , se li merchanz est si riches qu'il pusse avoir douz buez ou douz vaches aranz par lou tesmognage des jurés de Charmes , il me doit les rantes entierement devant dites et la moi tié des cinc souz qu'il me devoit por son mestier .
Et se li borjois ne paie entierement sa rante au jor que an la doit païer , je n'en recevra poent lundemain se je ne wel , se doble non .
Aprés , aucuns fait amende en la ville de Charmes , por quel forfait ce soit , il paie la moitié de l'amande qu'il païeroit en la postel Saint Piere par consemblant forfait .
Aprés , se je , Ferris , preign par avanture aucune proie , et li borjois de Charmes vient a la proie et il trueve beste en la proie qui sue soit , et il lou puet prover par ses vesinz , il la puet panre senz nul forfait .
Aprés , se on trueve cheval ou buef , ou vache faisant damage de jors , li buez ou li chevas doit un denier , et li vache une malle .
Aprés se buez ou chevas , ou vache est pris de nuit senz warde , faisant damage , ausi li chevas com li buez doit douz deniers , et li vache siz deniers .
Aprés , s'aucuns hom warde ses buez , ses vaches ou ses chevas de nuit faisanz damage , li beste et li cors de l'ome qui warde les bestes sunt tuit en ma volentei .
Aprés , toutes les fois que je comandera les borjois de Charmes issir fors de la ville por faire proie ou por faire semblant chose , cil qui n'i ira et qui ert semonuz païera douze deniers por l'amande , s'il ne demore por neccesitei aparant .
A ceus qui iront en ma chevachié , je ne lor doie rien por soignier lou premier jor , ne la nuit , mais dés enqui en avant , je lor doie lor despens .
Aprés , se cris ou noise fait , les borjois de Charmes issir fors de la ville a armes , et aucuns demore par negligence , il doit douze deniers d'amande .
Aprés , chascuns borjois de Charmes me doit chascun an trois cruees .
Aprés , li borjois qui sunt demorant a Charmes ou fors de la ville me doient soier mes herbes , c'est a dire li fauchor .
Li autre me doient mes foinz et mes blés de ma cruee amener , cil qui ont chers et charates .
Une chascune maisons fors les maisons des clers et des franz homes me doit la forche et lou ratel ou siz deniers , et cil qui lou fauchent ou charie en sont quite , et si me doient douz jors la seille , l'un pour l'apeste , l'autre por l'avoine sollier , ou il me doit siz deniers .
S'aucuns des fauchors est semonuz por soier mes herbes , et il n'i wet venir , il me doit douze deniers , et je doi a tous ceus qui laboront por moi por sognier lou diner et la marende .
Aprés , toutes les fois que aucuns borjois de Charmes aura païé entierement ses rantes , il en pora aler quitement et moner sez choses ou il voura , et vandre sa maison et matre en waige a cui que il unques voura de Charmes .
Aprés , toutes les fois que je vanra a Charmes , li borjois de la ville doient a mes chevas lou foinc la premiere nuit , et tant com je i demora .
Aprés , je doie une malle d'un chascun cheval la nuit et lou jor se on la wet panre .
Aprés , li borjois de Charmes doient garder lou bourc , et matre quatre wardes de nuit , on tens de waire , plus se mestiers est de la warde dou chastial ne se doient li borjois entrematre , et si ne doient matre riens en la closure de la ville , mais il doient faire les portes .
Li franc home doient les cierches se li ville ai guere .
Li curés en est fuer mis .
Se li messages de la cort , qui ert gelines a vendre , et il ne les trueve venans , il en tue tant comme il wet , et paie de chascune douz deniers , et qui ne wet panre les dous deniers il pert la geline .
Se hons de saintuare vient a Charmes , qui welle faire remenance en la ville , li ville lo retanra , et s'il par besoing aprés wet reparier de la ville , li ville lou doit conduire josques a saul leu .
Un chascuns hons de Charmes puet condure a Charmes estraingé home josques a tant que on li aura contredit .
Aprés , nulle compagnie de pain , de vin , de char , d'autres menues danrees ne doit estre en la ville de Charmes ne mais que de douz homes , et se il i ait plus de douz , un chascun doit l'amande ensi com de ban brisié .
Aprés , se li maires de Charmes trueve faucez mesurez , il prent la moitié de l'amande com panroit en la postei Saint Piere por consemblant forfait .
Se aucuns home refuse wage por pain ou por vin , s'il sunt a vendre et il lo vent aprés por deniers sez , il doit douz sous et demi d'amande .
Et qui fera pain petit ou mal cuet , il doit douze deniers .
Et qui fera watez trop petis , il pert toute la cuite .
Aprés , qui vent vin on mois de may , il me doit une malle pour un chascun setier de vin , et s'il l'ait lou vendre por la malle , il ne doit vandre vin en tout l'an .
Se li maires me fait avoir aucune choses , je lou doie païer , se je ne lou lais por son forfait manifest .
Aprés , s'aucuns borjois est por moi pris ou enpachiez , je lou doie delivrer dedenz vint jors .
Et se je ne lou delivroie dedenz les vins jors , li jurei puent panre les premieres rantes que je aura en la ville por la delivrance dou dit borjois empachié .
Aprés , li maires , li doïenz , li jureis , ne portera son mestier ne mais que un an s'il ne wet .
Qui wet porter tesmognage en la ville de Charmes , il ne doit estre creus s'il n'a veu la chose et oïe .
Aprés , je ne puis panre borjois de Charmes se por son forfait non , et li forfais doit estre jugiez par sez vesinz .
Nuns hons de ma masnie ne puet borjois de Charmes apeller a batalle champer .
Se aucuns hom est trovez en autrui mez , et cil cui li més est ne lo sache , et il li face damage , il pert l'oroille , ou il paie cinc souz .
Nuns de mes manies ne doit entrer en autru meiz , mais que par la volentei celui cui li meis est .
S'aucuns dit qu'il ai veu hom en autrui meis faisant damage , on l'en doit croire s'il lo wet jurer .
Nuns hom de ma masnie ne puet tesmognier en contre borjois , ne borjois encontre mes masnie .
Aprés , s'aucuns hom est troveiz en la Weivre copant ou apportant lou bois , il doit douz sous et demi d'amande .
Aprés , li borjois de Charmes me doient une fois amener des legnes par an , qui ai cher a cher , qui ai charate a charate , qui ai cheval a cheval .
Aprés , se li borjois de Charmes prent mon wage por ses danrees , il lou doit warder an et jor lou wage de ma masnie par trois mois .
Je puis avoir en la ville de Charmes un for baunal ou douz , et li borjois i ont senz amanrissement tel usuare com il avoient ancienement , et en paient tels rantes com il soloient païer as autres .
Aprés , se li borjois soile ses rantes de ses bestes , il doit perdre la beste por laquelle il n'ait païé la rante .
Aprés , se aucuns sens les grans pescheors , tant naces en l'awe et il vent les pessons , il me doit une fois en la semaine , un servise de ses pessons .
Aprés , li borjois de Charmes puent peschier a pié senz tort fait en l'awe de Charmes .
Toutes ces rentes devant dites , c'est a savoir de deniers , sunt a païer a douz termines , l'une moitiés lundemain de Pakes , li autres moitiés lou jor de la feste Saint Remey .
Et li blés est a païer lou jor de la feste Saint Martin .
Et s'il tarjoient la paie dou blef , il n'en doient poent d'amande josques a la quinzainne aprés .
Se ce chose est que dou vin baunal que on vent on mois de may , que on puet escratre lou vendage d'une obole en un chaseun setier .
Li clerc , li prestre , li sires de la ville et sa propre masnie , doient estre quitte de la malle .
Aprés , je Ferris devant dis , promés , por mi et por mes ors par mon sarement , toutes cels choses que sunt escrites en ceste chartre fermement warder et tenir , en sor que tout je ai asseurés les borjois de Charmes , et os et la lor choses par mon signor Feri , duc de Loherainne et merchi .
Et se je , par aventure , dont Deus me deffende , voloie aler encontre les covenances de ceste chartre , je sui tenus , a la requeste des borjois , dou deffaire dedens vint jors .
Et se je ne voloie ceu faire , mes sires li dus Ferris de Lohe rainne devant dis , lou feroit faire ensi com ceste presente chartre lou tesmogne de son propre chetel .
Et se damages en venoit de cest assurement a mon signor Ferri , duc de Loherainne devant nomei , il s'en tanroit au fié de la ville de Charmes par ma volentei .
Et por ceu que je n'ai ores poent de saiel , en tesmognage de veritei sunt ces presentes lattres saelees dou saiel Ferri , duc de Loheraine et mechis , par ma requeste et par ma proïere .
Ces lettres furent faites quant li miliares nostre signor coroit par mil douz cenz et sixante nuef ans , lou jor des bures , on mois de mars .
Je Regnaus , sires de Romont , fais savoir a touz saus qui ces lettres varront et oront que , com bestans et descors fust entre moi d'une part , et le doïen et le chapittre de l'englise de Seint Dié d'autre part , de sui que je avoie fait un molin sus la reviere de Mortame desoz Seint Moirise , ma ville , par quoi li molins c'on apelloit Costans Molins , qui estoit au doïen et au chapitre davant diz , est deffais et aleis a niant , pax et concorde en est ensi faite par consoil de bones gens que je ai donei et doig a toz jors le davant dit molin que je ai fait a l'eglise de Seint Dié davant dite , et li doi guarentir et je et mi hoir a toz jors mas vers totes gens qui a droit vodroient venir , en tel meniere que je et Sebile , ma feme , panrions on davant dit molin , tote nostre vie , la moitié de totes vallances et de toz prowages dou molin , et i meterons musniers et sarjans tels com il covient a molin , par comun concort , et se nos ne nos poyens concorder dou metre , li doïens et li chapitres davant dit les i meteroient un an , et je ou ma feme l'autre an .
Et devons mentenir lou molin et retenir de totes choses en comuns despens , et se li molins davant diz estoit deffas par anventure ou par guerre ou autrement , je et li devant dite eglise seriens tenui de reffaire autre molin en commun despens , et je segneroie lou siege et le box .
Et devons , je et li eglese davant dite , faire morre a davant dit molin par ban et par justice , je , mes homes de Romont et de Seint Moirise , et li eglese , les suens homes de Moymont , sauf se que je et mi home de Romont poons morre quant nos vorrons et nos porrons a molin de mon estan de Romont , et li home de Moymont puent morre autresi a molin de l'estan de Moimont .
Et se par aven ture avenoit que li devan diz molins ne suffisoit aus davant dites viles , li eglese davant dite porroit faire un autre molin sus cele reviere , ou que li plaroit ou ban de Seint Morise et de Romont , et je seroie tenus de segnier le sege dou molin et le box et le charroi de ma terre , et le davant dite eglise le charroi de la sue terre .
Et se lou feroit dou tot au suen , si i averions , je et ma feme davant dite , la moitié a nos vies en totes choses en celui molin , ensi com ou molin davant dit , et serient tenui dou retenir et dou mentenir en comun despens .
Et aprés la mort de moi et de ma feme , averai li eglese davant dite les diz molins toz quites sans partie de nos hoirs .
Et est covens que je ne mi hoir ne poons jamais faire molin en la reviere de Mortame davant dite , ne desuz ne desouz , ou ban de Seint Morise et de Romont .
Et a totes ces choses devant dites a tenir et a warder en bone foi a touz jors oblijon par ces presentes letres mes hoirs et mon heritage et moi par sarment .
Et sui ai je fait par lou loz et par le volentei de mon segnor Ferri , duc de Lorregne et marchis , qui en ces presentes lettres ait mis son seel awec le mien , par ma requaste , en tesmog nage de veritei .
Et wel que li devans diz duz et si hoir , se je ou mi hoir aliens de riens encontre ces choses davant dites , le fassent a tenir et joiÿr l'eglese davant dite des davant diz molins entierement , ensi com il est devant devisei .
Et , nos Ferris , duz de Lorregne et marchis , i avons mis nostre seel awec le seel a devan dit signour de Romont , par sa requaste .
Ce fui fait en l'an de l'incarnation nostre segnor mil et dous cens et septante ans , lou demein de l'anontiation Nostre Deme , on mois de mars .
Je Ferris , dus de Lohierreige et marchis , fais savoir ai tous que per devant moi estaubli en droit , sires Hues , mes fiaubles de Gondreville , chevaliers , et dame Contaisse , sa feme , et Loïons , filz dame Contaise , qui astoit seurs de mainburnie , ont fait paix por aus et por lor hoirs a l'abbé et au covant de Moïenmostier dou bestans que avoir estei lont temps et estoit encor entre eaus dou ban de Hurbech et de la We vre et de Denipaire , et de tous autres bestans en teil manniere que li abbaïe de Moïenmostier et li home l'abbé et lou covant dou ban de Moïenmostier et de Denipaire ont lor usuaire es boix dou ban de Hurbech ou mort et on vif fors que on boix qu'an dist de la Perriere qui est entre lai voie qu'an vait de Moïenmostier ad Hurbech et entre lai voie qu'an vait de Hurbech ad Paire et fors que on Grant Fay qui est entre lou chaminel lou preiste , que vait de Hurbech ad Ceises .
Et entre l'autre chaminel que vait de Hurbech en Aleimeingne et en ces dous boix davant nomeis ont lor usuaire li home dou ban de Moïenmostier por chars et por charrues .
Et est assavoir que chaschuns chars de Lai Wevre tant soulement doit païer chaschun an lou jor de feste Saint Martin en yver as seignour de Hurbech quatre deniers tollois la charate , dous deniers li homs , colliers maille .
Et est assavor que tuit li home de la Weivre et de Denipai re et dou ban de Moïenmostier tanront foilement et en paix tous lors censalz et lor acquests qu'il ont fait on ban de Hurbech jusque a jor dui , qui que les ait fait per ma teille droiture , com il en ont païé jusques a ci .
Et puent tenir et acquester dés or en avant li home dou ban de Moïenmostier de Denipaire et de Lai Wevre les heritaiges c'om dit de lai warde sens lou contredit des seignours de Hurbech per mi teille droiture come li dit heritaige doivent .
Et est assavoir que li abbaïe de Moïenmostier et li home de lor ban des villes devant dites ont lou pasturage de totes bestes on ban de Hurbech per lou doumaige ramdant sans aultre ochoison combien de bestes que chaschuns i ait et puet avoir bergerie qui avor le porrait et faire fruchal de bestes per lui queils que les bestes soient .
Et cil dou ban de Hurbech doient avoir teil usuaire dou pasturaige on ban de Moïenmostier , com cil dou ban de Moïenmoster ont on ban de Hurbech .
Et doibt avor li sires de Hurbech et ses homes dou ban de Hurbech lou mairenaige on boix qu'an dist Morfouse sans vandre et sans mener seur dou ban de Hurbech .
Et demorent en paix Jehans et Abrions de Denipaire et lor hoir dou bestans que li sires Hues , dame Contaisse et Loïons lor faisoi ent de lors molins et de lor batans , et les puent faire et reffaire ad leus ou ilz sont sans lou contredit sire Hue , dame Contaise , et Loïon et lors hoirs .
Et se li sires de Hurbech ou ses homes avoient terre on sieges des molins ou des baitans dessus nomeis ou on cours de l'anné des dis molins et baitans , ilz an doient prandre eschainge au dit de proudomes .
Et est assavoir que li abbés et li covans de Moïenmostier doient avoir chascun an lou jour de feste Saint Martin en yver quarante souls de toullois on ban de Hurbech on lai terre qu'an dist de lai warde que furrent donei pour Dieu et en admosne des seignours de Hurbech et l'anglize de Moïenmostier .
Et li maires de Hurbech les doibt païer et randre ai l'abbei et ai covant de Moïenmostier au jour dessubs nomei de lai Saint Martin d'iver chascun an .
Et ceste paix et acord ont crean tei et jurei ai tenir ferme et estauble sens jamaix aller ai l'encontre per aulz ne per aultre li dessubt dit sires Hues , dame Contaise et Loïons pour aulz , pour lors hoirs et pour lors haïans cause per devant moi Ferris , dus dessus nomeis .
En tesmoingnage de veritei et por ce que les choses dessubs dites et une chascune d'icelles soient plus fermes et plus estables ai tous jours mais , ai je dunei ces presentes lettres saïellees de mon propre saïel ai l'abbei et an covant de Moïenmostier as proïerres et as requestes le dit sire Hue , dame Contase , sai feme , et Loïon , filz lai dite dame Contaise , que furent faites en l'an que li miliaire corroit per mil dous cens et sexante et deix ans , le quinsime jour dou moix de may .
Je Frankes , chevalers de Lonwi , fais a savoir a touz ceuz qui ces letres verront et oront que je tiens de mon chier signour Ferri , duc de Loregne et marchiz , legement la moitié de Houdemont et de tot lou ban et de toz les prous qui i apendent antierement et si an tiens ma maison et ma grainge de Remicort et de quant qui i apent , c'est a savoir en vignes , an preis , an chans et an totes autres choses .
Et por ce que ce soit ferme chose et estable ai je deproïé mon signour Jehan , signour de Chosuel , qu'il i mete son ceel auvec lou mien an tesmoignage de veritei .
Ces letres furent faites an l'an de grace mil et CC et LX et X ans , lou venredi aprés la feste saint Jehan Baptiste .
Nos Ferris , dus de Lohorranne et marchis , fasons assavoir a tous que nos avons fait compaignie et communauctei a l'abbei et a covent de Belprei de nostre molin de Brunvile et de leurs molins de Gillibertviler et de Meharmasnil , en tel meniere que nos averons la moitié de tout ce que li troi molin davant dit waigneront et li abbés et li covens davant dit l'autre .
Et doit om panre et païer la costange des molins davant dis de tout ceu qu'il i covanrat dou commun .
Et devons morre as molins davant dis por nostre hostel et por l'ostel la duchesse toutes celles fois que nos serons a Gilliberviler et por nos chevauchiés ceu qu'il on convanrat morre a leu sens mouture paant .
Et si li molins de Belprei de l'abaïe failloit a ae ou ne pooit mor re par aucune aventure , il morroient as molins davant dis por l'abbaïe et por leur grainges ce que mestiers leur seroit , sens mouture paant .
Et a ces molins doient par ban et par jostice morre tuit nostre home que nos avons ore et que nos porrons aquester a Gilliberviler et en la banliewe et en devons faire la force .
Et ne poons faire molin a Gilliberviler ne en la banliewe sens l'abbei et le covent , ne autres por nos , ne li abbés et li covens davant dis , sens nos ne autres por eus .
Et en tesmoegnage de veritei sunt ces lettres saelees de nostre sael , que furent faites l'an de mil dous cens et sexante et dix ans , le die manges prochien aprés la nativitei Nostre Signeur , on moix de decembre .
Nos Lorans , notaires de l'eglise de Rome , par la grace de Deu esliz de Mes , et Ferriz , dux de Lohorenne et marchis , fasons conisant a tous que de toutes dettes , plegeuries , antreprisses , damaiges , arsons , forces , ocisions , et de chatels abatus , et de toutes autres chouses sans eritaiges dont a estei grant piece guerre antre l'aveschiez de Mez et la duchiei de Lohorenne , nos soumes acordei cuer a cuer antierement pour nos et pour tous nos homes et pour toutes nos aides qui plus sunt nostre home qu'autrui et noumeement pour le conte de Dous Pons et Hanri de Blaumont qui ont estei an l'aide de moi , duc davant dit , an tel manière que je , duz , qui avoie grans quereles anvers la davantiers dou dit elit et notaire , et anvers l'aveschiei pour la reverence de l'esglise de Rome et pour l'amour de Deu et de monsignor Seint Estene , et pour ce c'on dist que molt de damaiges sunt par moi venu a l'esglise de Mes et a l'aveschiei li ai aquitei grant partie de mon propre chatel et me soufit que pour toutes les chouses davant dittes , et plegeries , et autres chouses dou tans l'avesque Jaque an sa que les chouses davant dittes comenserent , li diz eliz me donne cinc mille livres de provenisiens fors , a païer la moitiei a Noel prochienement ve nant et l'autre moitiei a l'autre Noel prochienement ansuant , et trois mille livres de fors aussi retaing je an ma grace et ma volentei en tel maniere que se il me plait , li diz entei eliz les me païera a dous terminés dessous Noels qui aprés venront , c'est a savoir au primier Noel mil et cinc cens livres et a l'autre aprés le remanant et rens au davant dit eslit tout ce que je tenoie de l'esglise de Mes et de l'aveschié pour les choses desus dittes , je et mui home devant dit qui plus sunt mui home qu'autrui et nomeement , la moitiei de Condei ou je de livenrei audit eslit maintenant , la moitiei des chatels de celui leu , et en osterai ma garde quant li cuens de Bar en osterat la soe ou avant ce par raison le puis faire et soffira a mes gardes tant com je en i meterai tels despans cum li diz esliz lor atornerat et ai asseurei les chemins et les ferai tous ovrir par ma terre , et ferai les conduis loïaument a mon povoir , si cum je doi et acquiz et renonse pour moi et por mes hoirs et pour tous mes homes et toutes mes aides qui pluis sunt mui home qu'autrui , a i cestes que relles et a toutes autres des choses davant dittes , et delivrerai l'eglise de Mes de toutes les plegeries et les renderies dont je et mui home qui pluis sunt mui home qu'autrui soumes plege et rendeour , dés le tans l'avesque Jaque an sa sans avoir recours a l'esglise ne a l'aveschié de Mes et wel que toutes autres lettres que je ou mui home ou mes aides qui pluis sunt mui home qu'autrui ont sus l'a veschié des choses davant dittes des lou tans l'avesque Jaque en sa soient nulles et quassees .
Et je Lorans , eslis davant diz , pour le bien et pour la pais dous païs , promet a païer la soume davant ditte a quatre Noels avant diz , si cum il est desus devisei , se autre grace ne trovoie on duc desus dit , et aquiz le duc davant dit et ces homes et ces aides davant dittes de tous damaiges , de toutes antreprisses , de chatels abatus , de chatels pris , d'arsons , de feu bouteir et de toutes autres chouses sans eritaiges et de tous meffaiz qui par aus sunt avenu a l'esglise et a l'aveschié de Mes pour les chouses davant dittes .
Sauf ce que cuit li prison de l'eglise et de l'aveschié de Mes que li dux tient et sui home et ses aides davant dittes , qui pluis sunt sui home qu'autrui , pour les choses davant dittes soient delivrei tuit quitté .
Et ce je par aventure defailloie de paiement , je me consent et otroi que puisque li dux m'aura trois fois requis a chaucune defaute par trois quinzein nes , il et moi et l'aveschié de Mes puise gagier sans meffaire .
Et pour ce que ceste chose soit ferme et estable , nos davant dit esliz et dux avons mis nos saels en ces presentes lettres et nos ausi , li doïens et li chapitres de Mes , qui a ces choses davant dittes nos consentons pour le bien et pour le prou de nostre eglise et de toute l'aveschié avons aussi mis en ces presentes lettres lou sael de nostre chapitre an tesmongnaige de veritei , en tel manière que on ne puise avoir recours pour ces choses a nos ne au biens de nostre chapitre , fors que de tesmongnaige , ceu fu fait l'an de grace mil dous cens et sexante et dix , le mardi d'avant la purificacion Nostre Dame .
Nous Thiebaus , cuens de Bar , faisons cougnoissant a tous que nous nous sommes alliei a nostre chier neveu Henri , ainsnei fil noble homme Henri , conte de Lucembourch , a nostre vie et a la soie et li avons prommis et prommetons par nostre sairement et par nostre foi donneis et fais corporeilment , que nous li serons aidant de moi et de mes hom mes et de mes gens , a grant force et a petite , encontre Ferri , duc de Lorrainne , ou encontre touls ciauls qui duc en seroient tant cum nous viveriens , et encontre toux aultrez hommes qui pewent vivre et morir , fors encontre le roi d'Alemeignne , le roi de France , l'eveque de Verdun , l'eveque de Liege , mon seignour Lorens , esleu de Mes , la duchesse de Braibant et le duc , son fil , mon seignnour Bauduin d'Avenes , seignnour de Biaulmont , la contesse et le conte de Flandres , Jehan de Hainnau , le conte de Bourgonne et Othenin , le duc de Bourgonne , l'arcevesque de Rains , le conte de Blois , les citains de Mes et ciauls de Verdun .
Ne n'est mie a entendre que nous faciens par ceste lettre nulle alliance encontre le roi de Navarre .
Et est assavoir que nous ne poons faire alliance a mon seignnour Lorens , esleu de Mez , ne le devandit esleu aidier encontre Henri devandit , ne encontre Henri , conte de Lucembour , son peire , quant il avera fait a la couvenance ce qu'il doit .
Et quant Henris et ses gens venrunt en nostre aide , il et ses gens serunt a nois despens , si tost cum il enterrunt en nostre terre ou en la terre de nois ennemis .
Et est assavoir que se de Henri deffaloit teils couvenances et teils alliances cum nous avons a Henri averiens nous a Walerant , son freire , jusqu'a tant que ses peires li cuens de Lucembourch seroit revenus dou voaige d'outre meir , se revenir en devoit .
Et quant il averoit jurei ceste alliance , Henris et Walerans sui fil en seroi ent quite et averiens les couvenances et les alliances a lui emsi cum nous les avons a Henri , son fil dessus nommei .
Et est assavoir que de perde de chevauls , ne de prisons , ne d'autre perde que nous ou nois gens feissiens li uns pour l'autre , nous ne poons ne ne devons redemandeir riens li uns a l'autre .
Et pour ce que ce soit ferme chose et estable j'ai mis mon seel a ses presentes lettres .
Et nous , Phelippes , chastelains de Bar , Henris , sires de Mirowaut , a la requeste de mon seignour le conte de Bar , i avons aussi mis les nostres seels en tesmoignnage de veritei .
Ce fust fait et donnei en l'an de l'incarnation nostre seignnour quant li milliaires courroit par mil et dous cens et sexante et dix , le juedi aprés la chandelour .
Je Henris , ainneis fiz le conte de Lucebourc , fais cognissant a touz que je me suis alliiés a mon chier oncle Thiebaut , conte de Bar , a ma vie et a la foie et li ai proumis et proumet par mon sarement et ma foi fais et douneis corporement que je li ferai aidans a grant force et a petite de moi et de mes houmes et de mes gens encontre Ferri , duc de Lorainne , ou encotre tous seus qui duc en seroient , tant com je viverai , et contre touz autres houmes qui pueent vivre et morir , fors encontre le roi de Alemangne , l'arcevesque de Trieves , l'avesque de Liege , mon signour Lorens , esleu de Mez , l'evesque de Verdun , le duc de Lambour , le conte de Blois , mon signour Bauduyn de Avennes , signour de Biaumont , le conte de Julei , le conte et la contesse de Flandres , le conte de Hainnau , les citains de Mez et ciaus de Verdun , le duc de Bra bant et la duchesse sa meire .
Ne n'est mie a entendre que je , par ceste lettre , fesce nulle aliance encontre le roy de Navarre , signour de Champaigne .
Et est a savoir que je ne puis faire aliance a mon signour Lorens , esleu de Mez , ne le devant dit esleu aidier encontre le dit conte de Bar .
Et quant li dis cuens de Bar vanra en mon aide , il et ces gens seront a mes despens , si tost com il en teront en ma terre ou en la terre de mes anemis .
Et ai proumis et proumet par mon sarement desus dit que si tost com mes sires Henris , cuens de Lucebour , sera revenus dou servise nostre signour dedans les quarante jours aprés ce que il sera en son pays , je le doie mettre a ce que il jure a tenir ces convenances desus dite toute sa vie au dit conte de Bar , ou que il me doint la contei pour a amplir plainnement les convenances , si com je les ai a mon oncle le conte de Bar de sus nommei .
Et ce il ne le faisoit , je , par mon sarement , tanroie prison a Saint Mihiel le chatel mon oncle desus dit , jusques a tant que mes sires mes peires averoit fait lou sarement de tenir les convenances desus dites , ou dounei a moi la contei pour lou tenir .
Et ce de moi defalloit , Wallerans , mes freres , doit tenir ces convenances devant dites .
Et je , Wallerans , me suis obligiés et oblige au tenir par mon sarement fait corporement ce de mon frere devant dit defalloit , ensois que mes sires mes peires Henris , cuens de Lucebour , fust revenus dou voïage d'outre mer , se revenir devoit .
Et quant mes sires li cuens seroit revenus d'outre mer et il averoit jurei ceste aliance , je et Wallerans mes freres en seriens quite et averoit mes oncles li cuens de Bar les aliances et les convenances a mon signour mon peire , ainsi com om mes a a moi .
Et est a savoir que de perde de chevaus , ne de prisons , ne d'autre perde que nos ou nos gens feissiens li uns pour l'autre , nos ne poons ne ne devons riens demander li uns a l'autre .
Et pour ce que ce soit ferme choze et estauble je , Henris , et je , Walerans , avons mis nos seaus en ces presentes lettres , et a nostre priere et a nostre requeste nostre chiere dame et mere Marguerite , contesse de Lucebour .
Henris , sires de Heuphalize , i ont ausi mis les lor seaus en tesmognage de veritei .
Ce fut fait l'an l'an de grace mil dous cens et sexante deix , lou juedi aprés les chandoiles , on mois de fevrier .
Je Ferris , dus de Loiereingne et marchis , fais a savoir a tous que je ai donei en fié et en homaige a signour Aubert de Haute Pierre , chevalier , signour dou ban de Lawelinne , a lui et a ses hoirs , lou plait dou palais entierement sans riens a retenir , que li bans de Lawelinne me devoit .
Et de ceu me doit li devant dis Aubers et sui hoir que lou devant dit ban de Lawelinne tanroient la warde a Espi cembert an et jour .
Et tant com pour la raison dou plait dou palais desus dit , je ne mi hoir n'an peons , ne ne devons jamais riens demander a signours , ne as homes dou ban de Lawelinne , ne a euz , ne a lor hoirs fors que la warde devant dite solement .
Et pour ceu que ceu soit ferme chose et estable ai je fait saeler ses lettres de mon seel , que furent faites l'an que li miliaires corroit par mil CC et sexante dix , lou lundi prochien devant feste Seint Gregoire , on mois de mars .
Nous Henris , cuens de Lucebourc , faisons cognissant a touz que nos nos sommes aloïei a nostre chier frere Thiebaut , conte de Bar , a nostre vie et a la soie , et li avons proumis et proumetons par nostre sairement et par nostre foi douneis et fais corporement que nos li serons aidant de nos et de nos houmes et de nos gens , a grant force et a petite , encontre Ferri , duc de Loherainne , et contre touz cels qui duc en seront , tant com nos viverons , et encontre touz autres houmes qui pueent vivre et morir , fors encontre le roi de Alemangne , l'arcevesque de Trieves , l'avesque de Verdun , l'avesque de Liege , mon seigneur Lorens , esleu de Mez , le duc de Lambour , le conte de Blois , mon seigneur Bauduyn de Avennes , seigneur de Biaumont , le conte de Julei , le conte et la contesse de Flandres , le conte de Hainnau , et Jehan le duc de Braibant et la duchesse sa meire , les citains de Mez et cels de Verdun .
Ne n'et mie a entendre que nous faciens par ceste lettre nulle allience contre le roi de Navarre .
Et est a savoir que nous ne poons faire allience a mon signor Lorens , esleu de Mez , ne le devant dit esleu aidier encontre nostre chier frere Thiebaut , conte de Bar , devant nommei .
Et quant nostres freres Thie baus desus dis et ces gens venront en nostre aide , il et ces gens seront a nos despens sitost com il enteront en nostre terre ou en la terre de nos anemis .
Aprés est a savoir que de perde de chevaus , ne de prisons , ne d'autres perdes que nos ou nos gens feissiens li uns pour l'autre , nos ne poons ne ne devons riens demander li uns a l'autre .
Et com Henris de Lucebourc , nostres fis , eust couvent au conte de Bar , son oncle , que il nos feroit jurer dedans les quarante jors que nos seriens revenu , nos avons bien fait le sairement .
Et ce il avenoit que nos nos partissiens dou payx tant com nos Henris seriens cuens de Lucebourc , cil qui pour nos demorroit en la contei seroit tenus a garder ces convenances , ensi com nos se nos estiens present .
Et pour ce que ce soit ferme choze et estauble , nos avons mis nostre seel en ces presentes lettres , qui furent faites en l'an de l'incarnation Nostre Seignour quant li mil liares corroit par mil dous cens et sexante onze ans , on mois de jougnet , le mardi aprés la Trinitei .
Je Ferris , dus de Lorrengne et marchis , faiz a savoir a touz ces qui ces lettrez verront et orront que mes amez et mez feables Gerars de Fontenoi , chevaliers , sires de Pullignei , establis por ceu en ma presence at reconeu par davant moi que cum Aubers , chevaliers de bone memoire , sires de Darnei qui fust , ait donei et otroïei en amone a tous jors mais parme nablement a Deu et l'eglise de Seint Pierre de Relanges , tout ceu qu'il avoit , et pooit , et devoit avoir en la ville et on ban de Dommartin celonc Valloix ensamble toutez les appendises , c'est a savoir en homes , en terres , en preis , en awez , en bois , en pastures , en estans , en molins , en ban , en justice , en rentez , en signeriez , et en toutez autrez chouses sans riens a retenir , c'est bien son louz et par son grei de cui fié ceu muet , ne li davant diz sires Gerars , ne sui hoir ne puet , ne ne doient aler , ne faire aler contre ces choses davant ditez , ne par aus , ne par autre .
Et de ce ne ne puet on demander , fors que tesmongnage .
Et por ceu que ce soit ferme chose et estable , je , par la proïere et par la requeste de signor Gerart davant dit , ai fait saeler ces presentes lettres de mon sael en tesmongnage de veritei , que furent faitez quant li miliaire courroit par mil dous cens sexante et onze ans , le samedi aprés la nati vitei Seint Jehan Batiste .
Nous Ferris , dux de Lorraigne et marchis , faisons cognoissant a tous que nous avons donné et donnonz bonnes triewes et loïals , de nos et des nois , et de Gerlach de Dollendorf et dez siens , au Henri , annei fil lo conte de Luccemburch , et a siens et a ses aides , et a lor choses , et au conte de Vyenne , et a mon seignour Ferri dou Nofchattel , et a mon seignour Henri de Belecoste , et a lor et a lor choses .
Et a la terre et a choses mon oncle lo conte de Luccemburch devant dit et a ses hommes et a lor cho ses juqu'a le jour de la natiuiteit Nostre Dame en septembre , et le jor tote jour .
Et commenseront ces tri ewes le dimenge aprés la nativiteit Sain Jehan Baptiste .
En tesmoinage de la queil chose nous avonz mis nostre seal a ces lettres , qui furent faites l'an de l'incarnation nostre seignour mil dous cent sexante et vnze , le jour de la feste Saint Jehan devant dit .
Nous Ferris , dux de Lorraigne et marchis , faisons cognissant a tous que nous avons donné et donnons bonnes triewes et loïaus de nos et dez nois , et de Gerlach de Dollendorph et dez siens , au Henri , annei fil lo conte de Lucembourch , et a siens , et a ses aides et a lor choses , et au conte de Wyenne et a mon seignor Ferri de Neofchattel , et a mon seignor Henri de Belecoste , et a lor et a lor choses et a la terre , et a choses mon oncle lo conte de Lucembourch de vant dit et a ses hommes et a lor choses , juqu'a le feste de Tous Sains pro chenement venant , et lo jour toute jour .
En tesmoinaige de la queil chose , nous avons mis nostre sael a ces lettres , que furent faites l'an de l'incarnation Nostre Seignor mil douscent sexante et unze , le venre di devant la nativiteit Nostre Dame en septembre .
Je Ferris , dus de Loheraine et marchis , faiz savoir a tous que j'ai donnei et donne bones truees et lealz de moi et des miens , de Gerlait de Dolendorf et des suens , a noble home Henri , conte de Lucelburc , a Henri , son ainsnel fil , et as leur , et a leur aides , et a leur terre , et a leur choses , au conte de Vienne , a Ferri , segnor dou Nuefchastel , a Henri , segnor de Belecouste et as leur et a leur choses , jusc'a la chandeleur qui vient prochainnement , et le jour tote jour .
En tesmoingnaige de ceste chose sont ces lettres saelees de mon sael , que fu rent faites l'an de grace mil CC LXXI ans , la vigile de la nativitei Nostre Dame .
Je Ferriz , dux de Lorreingne et marchis , fais savoir a touz ke je ai donei et outrié pur mi et pur mes hoirs en perpetué aumosne a l'iglize de Seint Dié quarante sous de tollois a panre chascun an en taille de la provestel de Seint Dié pur les torsfais des chaités que je et mes gens ont pris en la terre de Seint Dié .
Et veul et outroi quan se teinnent a mon prevost de Seint Dié qui serait lai pur mi , et c'om le puissent faire execomenier si il ne les paeoit .
En tesmonaige de ceste chouse ai je fait saelei ces presentes lettres de mon sael , que furent faites l'an que li meliaires nostre signor corroit par mil dous cens et sexante et onze ans , le deimeinge aprés feste Seint Remi .
Je Ferris , dus de Loheregne et marchis , fas conoissant a tous cels qui ces lettres verront et orront que por les do meiges que je et mes gens avons fait as maisons et as freres de la chevalerie dou Temple en toute ma terre , en recompen sation leur ai je assignés cent sous de toullois a panre chascun an en mon four de Lunervile que om appaile le four la Luche , aprés le decés signeur Aubert , chevalier de Lunervile , c'est assavoir a Noel cinquante sous de toullois et a la Pentecoste ensuiant aprés cinquante sous de toullois .
Et tant com li dis sire Aubers viverai , li davant dit frere dou Temple panront les dis cent sous de toullois en la saline de Rosieres , en ma partie , as termines davant només .
Et aprés le decés signeur Aubert davant dit , li frere dou Temple davant nomé panroit les dis cens sous de toullois au four davant dit , ensi com il est ci desus devisei .
Et volons et ottroïons que si li frere davant dit n'estoient païé as termines davant només des cent sous davant dis , il cesse roient s'il voloient et porroient faire cesser a leu par mon los et par mon ottroi sens meffaire , tant qu'il seroient païé entie remens des cens sous davant dis .
Et en tesmoenage de veritei sunt ces lettres saelees de mon sael , que furent faites l'an de mil deus cens et sexante et unze ans , as octaves de la Saint Remei , on moix de octambre .
Je Ferris , dus de Loïeregne et marchis , fais a savoir a touz que je en recompensation des damaiges que je et meu sergent avons fait de cest jour en arriers a l'abbaïe de Cler Leu et ez appendises tant com de cheteis et pour lou salut de m'amme et de mes ancessours , ai donnei et otroïé a la devant dite abbaïe de Clerleu a tous jours mais quarante sous de toulois a panre et a avoir chacun an a la nativitei nostre signour ez issuez de mes fours de Nancei .
Et wel et commans que cil qui tan rot les devant dis fours soit par achet soit autrement delivre chacun an et rande a la devant dite abbaïe ou a lor commandement qui ces lettres aporteroit les quarante sols desus dis sans debet et sans contredit .
Et pour ceu que ceu soit ferme chose et estable ai je fait saeler ces presentes lettres de mon seel , que furent faites quant li miliaires corroit par mil dous cens sexante et onze ans , londemein de feste Seint Martin en yver .
Nous Ferris , dux de Lorraigne et marchis , faisons , cognissant a tous que nous avons donné et donnons bonnes triewes et loïals de nos et dez nous , et de Gerlach de Dollendorph et dez siens , au conte de Vyenne , a mon seingnor Henri de Belle Coste et a mon seingnor Ferri dou Neochattial , et a lor et a lor choses , juque l'eutave de Pakes pro chenment venans , et lo jour toute jour .
En tesmonaige de la queil chose , nous avons ces letres fait saïeller de nostre seal , qui furent faites l'an de grace M CC sexante et unze ans , le jeudi aprés Noïel .
Je Ferris , dus de Loieregne et marchis , fais savoir a tous que je ai donnei a mon amei et a mon feable signor Wautier d'Acey , chevalier , le fuerre et toutes autres droi tures que li homme seint Pierre de Sasures me devoient en acroissance des au tres fiez qu'il tient de moi en tel meniere que je ne mi hoir ni peons ne ne devons jamais riens reclamer de cestui jour en avant .
Et est a savoir que je ai rendui a devant dit signor Wautier , et a Thomacin , et a Hanriet , ses nevous Thieriet le Philippe et Thieriet , le fil de la serour Renier , et la fame et les anfans Herbelet le charpentier , qui fut , qui sunt de Sasures .
Et est a savoir que je ne jouis ne ne doi retenir de cestui jour en avant retenir nuns des hommes ne des fames a devant dit signour Wautier et Thomacin et Hanriet , ses nevouz , que soient de Sasures desouz moi , ne il nuns des miens desouz ouz .
Et en tesmoinnaige de veritei sunt ces lettres saelees de mon seel , que furent faites quant li miliaires corroit par mil dous cens sexante et douze ans , le mardi aprés Paskes , on mois d'avri .
Je , Ferris , dus de Loieregne et marchis , fais savoir a tous que pour le restauration des damaiges que je ai fait a l'englise de Beaprei , ai je donnei a la dite englise cinkante sols de toulois a tous jours .
Et pour ces cinkante sols de toulois desus dis et pour dix livres de meceins que mes sires mes peires Maheuz , de bone memoire dus de Loieregne qui fut , avoit donnei en armone perpetuel a la dite englise a tous jours et pour quanrante sols de toulois que li dite englise avoit chacun an sus l'un des fours d'Amance a tous jours , et pour une charree de vin et vint sols de toulois que li dite englise avoit a Amance en mes rantes et en mes droitures chacun an a tous jours , et pour cent sols de toulois que li englise devant dite paeret chacun an a tous jours a Deu , et as freres de la chevalerie dou Tample a Seint George devant Luneville cinkante sols a la nativitei Seint Jehan Baptistre , et cinkante sols a Noel aprés ensuant , les quels cent sols je avoie randuz as freres dou Tample pour les damaiges que je lor avoie fait , et por trois ymauls de soile que li dite englise paeret chacune semeinne a tous jours a dous torniers qui wardent mai tour , et a portier qui warde mon chastel a Lineville a chacun de ces trois une ymal mi de soile la semeinne , ai je donnei , otroïé et aquitei a l'englise devant dite les dous four de Lineville , c'est a savoir le four qui siet en l'aitre et le four c'on dit la Luche , en tel meniere que je , ne mi hoir , ne nuns autres ne poons ne ne devons jamais faire four a Lineville ne en la paroche .
Et doient cil de Lineville cure par ban a dous fours devant dis , et doient avoir li four devant dit lour usuaire en toutes les foereces de Lineville , quel part qu'elles soient .
Et en tesmoinnaige de veritei en ai je donnei ces lettres saelees de mon seel , que furent faites l'an de graice mil dous cens sexante et douze , le mercredi aprés feste Seint Jaike et Seint Philippe , on mois de mai .
Nous Ferris , dus de Lorrengne et marchis , fasons a savoir a tous ces qui ces presentes lettres verront et orront que cum li chapitres de l'eglise de Seint Diey nous ait fait bontei et cortoisiee or endroit a nostre besoingn , nos ne volons , ne poons , ne devons , la dite bontei et la cortoisiee tenir ai usage , ne ai acou tumance por nos , ne por nos hoirs des cest jor en avant , et en devons porter warentie leament en bone foi le dit chapitre envers le grant prevost de la davant dite eglise de Seint Diey .
Et est a savoir que nos ne poons ne devons retenir desouz nous les homes de l'eglise de Seint Diey davant dite jeque a ceste prochine feste Seint Martin en yver qui or vient .
Et en tesmongnage de veritei avons nos fait saeler ces presentes lettres de nostre sael , que furent faites le lundi davant feste Seint Bertholomei , quant li miliaires corroit par mil dous cens sexante et douze ans .
Nos Thiebaus , cuens de Bar , faisons cognussant a touz , que cum descors fust entre nos et nostre chier coisin et signor Ferri , duc de Lohorraine et marchis , de ceu que nos demandiens la moitié de l'avesque et des prisons qui furent pris a Hatigney , et li dux disoit qu'il n'antandoit mie qu'il en fust tenuz , nos nos soemes acordei en cel maniere , que nos nos soemes mis suz quatre chevaliers , si est a savoir , sus mon signor Jehan Wanepert , et suz mon signor Wautier dou Nuefchastel , de par le duc , et suz mon signor Aymé de Faucongney , et sus mon signor Villaume de Tirechastel de par nos , qui doient enquerre par sairemant as treze chevaliers , avant jurés de par nos et as autres treze chevaliers jurés de par le duc , les covenances que furent faites et recordees , et jurees entre nos .
Et li quatre chevalier disour devant dit doient jurer que selonc ceu qu'il orrunt et entandront des jurés devant diz , il deliverront a nos a lour povors , teil rasum cum nos i devons avoir , et comanderont au duc que il la nos delivroit jusque a un certain jor covenable , et le nos doit faire .
Et pour plus grant seurté de ces choses acomplir , il doit mettre l'avesque et touz les prisons , que nos genz pritrent a Hatigney , en main igual , si est a savoir , en la main mon signor Liebaut , signor de Boffroimont , et mon signor Jaque de Beon , chevalier .
Et se li quatre disour voient et cognusent que point de seurté por nos , il nos en doit plus mettre a lour esguart .
Et se li dux delivroit , raimbeoit , ostageoit nulz des prisons que demore li sunt , nostre rasunz i seroit touz jors , sauve a l'esguart des quatre disours .
Et se li quatre disour trovoient nostre rasum et il comandoient au duc que il la nos delivret dedans I jor covenauble , tel cum il le nos i mettroient et se li dux ne l'avoit fait dedans le jour que li quatre disour li mettroient li quatre disour davant dit par lour sairemant doient comander a ceauz qui garderont l'avesque et les prisons comandés en main igual qu'il les delivroient a nos .
Et nos les tenriens devers nos jusque tant qu'il nos aust assez fait dou dit as quatre disours .
Et se li quatre disour trovoient que nos n'i aussiens rasum , il comanderoient a ceauz qui guar deroient l'avesque et les autres prisons que il fussent randui au duc .
Et cil qui garderoient l'avesque et les prisons davant diz doient jurer sor sains qu'il randeront l'avesque et les prisons mis en lour main au comandemant des quatre disours .
Et de ces choses davant dites nos ne poons riens demander le duc , ne il nos se par les quatre disours dessuiz diz nom .
Et des prisons que nos genz pritrent qui doient estre mis en main igual , nos genz doient dire par lour sairemant combien il en baillerent as genz le duc , et a cui et quex a lour esciant , et li dux doit faire jurer ses genz qui en seront requis par nos ou par les nostres genz que seront genz creauble , qu'il en diront ceu qu'il en savent , et en doient estre creu par lour sairemant , et ceu que en iert trové , iert mis en main igual , si cum il est desus dit .
Et se nos ou li dux ne poïens avoir nos disours davant nommés nos i mettriens autres prodomes creaubles en leu dans a la bone foi .
Et totes ces choses desuis dites avons nos jurees a tenir et a guarder par nostre sairemant doné corporelmant .
En tesmoingnaige de laquel chose nos avons sallees ces presantes lettres de nostre seel , ceu fui fait davant Espinaus , l'an de grace mil doucenz sexante doze , le diemonge aprés la feste Saint Matheu l'apostre .
Je , Ferris , dus de Lorreinne et marchis , fais counissant a tous ke com divers bestans et antreprises aient estei an jusqu'a au jor dui antre moi d'une part et l'abbei et le couvent de Gorze d'autre part an la ville et on ban Saint Nicholai de Port , nos nos sons appaisier et acordei an teil meniere que je ne puis , ne ne doi avoir ne reclameir , je ne mes commandemens neu autres por moi , an la ville et ou ban devant diz , neu aus homes dou leu , fors que cent livres de messin chask'an ou IIC livres de provenisiens fors que je ai eut an jusqu'ai au jor dui , ki sont a païer li moitiés a la feste Seint Remei et li autre moitiés a Pasques , et dous ymaus d'avainne et II denier et maille de fuerre que je ai eut de chascun hosteil , fors que des veves fames dont je ne doi avoir k'un ymal d'a vainne et trois mailles , et doi avoir la moitiet de toutes les amandes jugiees par eschavins et la moitiet des pugnas et dou chainge .
Et outre ces choses devant dites je ne puis , ne ne doie , ne mi hoir après moi , riens demandeir ne reclameir , ne par moi ne par autrui , ne fai re force , ne tote , ne prise , ne chose qui soit ancontre la la voluntei de l'abbei et dou couvent nei an lor grevance nei an la grevance des homes de la ville , ne ne puis , ne ne doi mettre main ne mes coumandemens aus homes de la ville ne dou ban por meffait que il facent , ne por ous agreveir nei an lor choses , nei en lor bestes , ne meneir lor cors , ne lor bestes , ne lor autres choses ne par mi , ne par autrui ne faire mener ne aleir , nei au oz nei au chevauchiees , nei en escris , nei an autres besons , ne panre lor bestes quex qu'elles soient a force , ne por char roi , ne par chevauchiees , ne por porteir harnois , neu autres choses ne pour autre besoigne , ne faire autre grevance se par lor voluntei n'est , n'en ameneir an la ville gens par koi il fuissent damaigiet ne greveit , nei an lor cors , nei an lor choses , ne qui doient riens panre dou lor fors que droit de vandaige que il feront par lor greit .
Et est a savoir que li priors de Warangeiville , quiquionkes il soit , fait et doit faire an la devant dite ville de Port et on ban de Port , lou maior , les eschavins et toutes autres justices , li que il doient justicier la ville et lou ban et lou marchiet soit de mesures soit de vantes et antierement de toutes autres choses et droitures qui a justice apartiennent et doient apartenir , si com de sanc et de plaies , de murtre , de larrancin , de rapt et de toutes autres justices coument et par queil meniere il i pueent acheoir .
Et est ancor a savoir que je ne puis , ne ne doi , ne par mi , ne par autrui , ne mes commandemens meneir , ne traïre , ne faire aleir aillors les foires , ne les marchiés dou leu , ne ne puis faire je , ne mi hoir , marchiet novel a dous leues prés de la devant dite ville , fors que lai ou il sont establi anciennement avant que ces lettres fuissent faites .
Et lou jor que li marchiés est a Port ne doie je , ne ne puis faire neu escrier novelles foires , et tuit li home qui vanront i venoir a la devant dite ville de Port et on ban de queil condition qu'il soient , soient juys , soient kawouxin ou changeur ou gens d'autre meniere seront de la communetei de la devant dite ville de Port , aussi com li home Seint Gergoinne sont .
Et est a savoir ke juys ne kawouxins ne puet venir demoreir ne doit demoreir au leu se par l'abbei ou par lou couvent n'est , et se par avanture li home demorant au leu et au ban aloient querre ne voloient ameneir vin ne bleif neu autres danreies fors de la duchiet quex qu'elles fuissent et de queilcomques leu elles fuissent , ou meneir lor danreies fors dou ban ou il cuideroient miex faire lor marchandies , je ne mes coumandemens ne les puis ne ne doie panre neu ous , ne lor maigniees , ne lor bestes , ne lor harnois ne lor danreies , ne faire grevance , ne destorbier , neu ampeschement , ne par moi , ne par autrui et s'autres les ancombrevet , je les aideroie a descombreir et a delivreir par mon sairement a mon pooir an bone foi , et se nuls de mes homes ou des homes a mes homes faisoit outraige an la ville , li maires de Port et li justice an doient faire lou droit dou leu et les pueent retenir jusqu'a tant qu'il l'aient adreciet .
Et se par avanture avenoit com vousist panre home , ne proie , neu autres choses an la ville et on ban de Port a force , fust mes commandemens ou autres , cil de la ville les pueent rescoure , et je et mes commandemens ne les an doie miez ocquisoneir por chose qu'il an puissent faire .
Et se mes filz ne tenoit aprés moi ces choses ansi com elles sont desor devisei es por moi et por mes hoirs , et li quex de mes anfans vanroit a la seignerie de la duchiet com sires et il ne faisoit lou sairement de wardeir et tenir ces couvenances et ceste franchise a l'abbei et au couvent et as homes de la devant dite ville , li home ne seroi ent miez tenu de païer les cent livres de mecin ou les dous cens livres de provenisiens , fors qu'il li douveroient chask'an jusqu'a tant qu'il aurroit jureit sor sains por li et por ces hoirs qu'il tanroit la franchise , ansi com elle est ci sus deviseie a l'abbei et au cou vent et as homes de la devant dite ville .
Et li abbés et li couvens ne pueent retenir nuls de mes homes , ne des homes a mes homes , ne des homes de ma warde au leu .
Et est ancor a savoir que si tost com je ferai prevost novel des or an avant a Nancey il doit jureir sor sains qu'il tanra la franchise devant dite a l'abbei et au couvent et as homes de la devant dite ville si tost com li abbés ou li couvens li averont requis par ous ou par lor certein messaige et les anseignes , com fait por les pelerins Saint Ni cholais , je ne mi hoir ne devons s'offrir com les facent an ma terre nei an mon pooir , nei an la duchiet fors qu'a Port .
Et toutes ces choses et ces convenances desor dites ai je jureit et promis sor lou cors nostre seignor et sus les reliques et sus l'auteil mon seig nor Saint Nicholai .
Et promés ancore por moi et por mes hoirs parmenablement a wardeir et a tenir fermement et entierement , ansi com elles sont faites et ordeneies , et doient demoreir an lor force et en lor valor a tous jors sauves avecquez ce toutes autres lettres que li abbés et li couvens ont de moi et de mes ancessors , dont il se vourroient aidier , et sauves les lettres et les chartres que li home de Port ont de moi .
Et est ancor a savoir que je , ne mi hoir , ne mes commandemens ne puis , ne ne doie aleir ancontre ces choses , neu an tout , neu en partie .
Et se par avanture je ne ne mi hoir ne mes commandemens de par moi , ne de par mes hoirs , defailliens ou aliens ancontre ces choses et ces couvenances desor dites , je et mi hoir aprés moi les doïens deffaire a la requeste l'abbei ou lou couvent ou de lor certein messaige devans les eut jors qu'il lou m'averont requis , ou par ous , ou par lor commandemens et se je n'estoie au leu cil qui demorroient on païs por moi lou doient deffaire a l'abbei et au couvent dedans les eut jors qu'il lor averoit requis .
Et se je ou meu hoirs ne faisiens et ne teniens parmenablement ces choses et ces couvenances , ansi com elles sont ci sus deviseies et ordeneies , je me sui soumis por moi et por meu hoirs et m'otroi et met ancor en la juridition mon seignor l'eveske de Toul et de son official et vuel et me consent que si tot com il seront requis de par l'abbei ou de par lou couvent ou de lor certein messaige qu'il me constraingnent par sentence d'escumeniement en ma personne et d'antredit de ma fame , en ma maisgniee et en ma terre , et an toutes autres menieres qu'il me porront constraindre a tenir et a warder ces choses fermement et parmenablement , et mes hoirs ausi .
Et ai renoncier et renonce ancor por moi et por mes hoirs a tous drois escris et ne mie escris et toutes excepcions et a toutes ockisons et a tous usaiges et a toutes coustumes de chevaliers et a toutes tenors et a toutes autres choses que moi et mes hoirs porroient aidier et l'abbei , et lou couvent , et les homes de Port nuire .
Et por ce que ce soit ferme chose et estable ai je mis mon saiel an ces presentes lettres en tesmoignaige de veritei .
Et je , li officiax de la cort de Toul , ai mis lou saiel de la cort de Toul an ces presentes lettres a la requeste et a la proïere dou devant dit duc por miex a tenir ces couvenances desor dites , ke furent faites an l'an que li miliaires corroit par mil et dous cens et sexante et treze ans , on mois d'awost .
Je Ferris , dus de Lorrainne et merchis , fais savoir a toz que cum divers bestens et entreprises aient esteit en jusque au jor dui entre moi d'une part et l'abbei et lou couvent de Gorze d'autre part , en la ville et ou ban de Saint Nicholai de Port , nos nos en sons apaisié et acordei en teil maniere ke je ne pues ne ne doi avoir ne reclamer , je ne mes coumandemens , ne autres por mi , en la ville et ou ban devant dis , ne eus homes dou leu fors ke cent livre messains chascun an ou deuz cens livres de provinensiens , fois ke je i ai aut jusque au jor dui ke sont a païer li mottiés a la feste Saint Remey et li autre mottiés a Paiske et dous ysmals d'avoine et dous deniers et maille de fuerre ke je i ai aut de chascun hosteil , fors ke des veves femmes dont je ne doie avoir ke un ysmal d'avoine et trois mailles .
Et doie avoir la moitiet de toutes les amendes jugiés per eschevins et la moitié des poignas et dou chainge .
Et outre ces choses devant dittes , je ne pues ne ne doi , ne mi hoir aprés moi , rien demandeir ne reclameir , ne per moi , ne per autrui , ne faire force , ne toulte , ne prise , ne chose ke soit encontre le volentei l'abbei et lou covent , ne en lor grevance , ne en la grevance des homes de la ville .
Ne ne pues , ne ne doi mettre main ne mes coumandemens enz hommes de la ville , ne dou ban por meffait ke il fassent , ne por ous agrever , ne en lor choses , ne en lor bestes , ne mener lor cors , ne lor bestes , ne lor autres choses , ne per moi , ne per autrui , ne faire mener , ne aller , ne en os ne en chevachiés , ne en escris , ne en autres besons ne panre lor bestes quez k'elles soient a force ne por charroi , ne por chevachiés ne por porter hernois ne autres choses , ne por autre besoing , ne faire autre grevance se per lor volentei n'est , ne amener en la ville gens per coi k'il fussent damaigié ne grever , ne en lor cors , ne en lor choses , ne ke doient rien panre dou lor , fors ke en droit vendaige k'il feroient per lor grei .
Et est a savoir ke li prior de Warengieville , quicquionques il soit , fait et doit faire en la devant dite ville de Port et ou ban de Port , lou maïour , les eschevins et toutes autres justices , li quel doient justecier la ville et lou ban et lou merchié , soit de mesures , soit de ventes , et entierement de toutes autres choses et droitures ke a justice apertiennent et doient apertenir , si cum de sanc et de plaies , de murtre , de larrencin , de rapt et de toutes autres justices , coument et per quel maniere i puet escheoir .
Et est encor a savoir ke je ne pues ne ne doi , ne per moi , ne per autrui , ne mes coumandemens mener , ne traïre , ne faire aller aillors les foires ne les merchiés dou leu , ne ne pues faire , je ne mi hoir , merchié noveil a dous lewes prés de la devant ditte ville , fors ke l'ai ou il sont establi anciennement avant ke ces lettres fussent faites .
Et lou jor ke li merchiés est a Port , ne doi je ne ne pues faire , ne escrier novelles foires , et tuit li home ke venront menoir en la devant ditte ville de Port et ou ban , de quelle condition k'il soient , soient juif , soient caorsin ou chaingeur ou gens d'autre meniere seront de la coumunetei de la devant ditte ville de Port , ensi cum li home Saint Gergoine sont .
Et est a savoir ke juif ne caorcins ne puet venir demorer ne ne doit demorer au leu si per l'abbei et per lou covent n'est .
Et si per aventure li home demorant au leu et au ban alloient querre ne voloient amener vin ne bleif ne autres denrees , fors de la duchié quels k'elles fussent et de quelconke leu elles fussent , ou mener lor denrees fors dou ban ou il cuderoient muels faire lor marchandies , je ne mes coumandemens , ne les pues ne ne doi panre ne ous , ne lor manies , ne lor bestes , ne lor hernois , ne lor denrees , ne faire grevance , ne destorbier , ne enpechement , ne per moi , ne per autrui .
Et s'autres les encombreit je les aideroie a descombrer et a delivrer per mon sarment a mon pooir en bone foi .
Et se nuls de mes homes ou des homes a mes homes faisant outraige en la ville , li maires de Port et li justi ce en doient faire lou droit dou leu et les puent retenir juske a tant k'il l'aient adreciet .
Et si aucuns des homes de Port faisoit outraige a mes villes ou a mes chastials ou aus villes a mes homes ou l'on puet retenir juske a tant k'il l'ait deffait au droit dou leu .
Et si per aventure avenoit c'um volsist penre home ne proie , ne autre chose en la ville et ou ban de Port , a force fust mes commandemans ou autres sil de la ville les puent rescore et je ne mes commandemens ne les en doie mie ocquoisener , por chose kel en puissent faire .
Et si mes filz ne tenoit ces choses ensi cum elles sont desus devisees , por moi et por mes hors , et li quels de mes enfans venroit a la signorie de la duchié com sires et il ne faisoit lou sarment de warder et tenir ces covenances et ceste franchise a l'abbei et au covent et auz homes de la devant ditte ville , li home ne seroient mie tenu de païer les cent livres de messains ou les dous cent livres de pruvenesiens fors k'il li deve roient chascun an juske a tant k'il averoit jurei sor sains por li et por ses hors k'il tenroit la franchise ensi com elle si sus devisee a l'abbei et au covent et auz homes de la devant ditte ville .
Et li abbés et li covens ne puent retenir mils de mes homes , ne des homes a mes homes , ne des homes de ma wairde au leu .
Et est encore a savoir ke si tost cum je ferai novel prevost dez or en avant a Nancey , il doit jurer sor sains k'il tenrait la franchise devant ditte a l'abbei et au covent et auz homes de la devant ditte ville ci tost cum li abbés ou li covenz li averont requis per ous ou per lor certain messaige , et les enseignes c'on fait por les pelerins Saint Nicholai je ne mi hoir ne devons souffrir c'on les faicent en ma terre , ne en mon pooir , ne en la duchié fors k'a Port .
Et toutes ces choses et ces couvenances desus dites ai je jurei et promis sor lou cors nostre signor et sus les reliques et sus l'auteil mon signor Saint Nicholai et promet ancor por moi et por mes hoirs permenablement a warder et a tenir fermement et entierement ?
ensi com elles sont faites et ordenees .
Et doient demorer en lor force et en lor valor a toz jors , salves avec ceu toutes autres lettres ke li abbés et li covens ont de moi et de mes ancessors , dont il se vorront aidier et salves les lettres , les chartres ke li home de Port ont de moi .
Et est encor a savoir ke je ne mi hoir ne mes commandemens ne pues ne ne doi aller encontre ces choses , ne en tout , ne en partie .
Et si par aventure je , ne mi hoir , ne mes commandemens de par moi , ne de par mes hoirs defailliens ou alliens encontre ces choses et covenances desor dittes , je et mi hoir aprés moi l'en doïens desfaire a la requeste l'abbei ou lou covent ou de lor certain messaige dedans les eut jors k'il lou m'averoient requis , ou par ous , ou par lor commandement .
Et si je n'estoie au leu sil ke demorroient on paiz por moi , lou doient deffaire a l'abbei et au covent dedens les eut jors k'il lor averoient requis .
Et si je ou mi hoir ne faisiens et ne teniens permenablement ces choses et ces convenances , ensi com elles sont si sus devisees et ordenees , je me sui soumis por moi et por mes hoirs , et m'otroi et met ancor en la juridiction mon signor l'eveske de Toul et de son official et vuel et me consent ke si tost com il seront requis de par l'abbei ou de par lou covent ou de lor certain messaige k'il me constraignent per sentence d'escomeniement en ma persone et d'entredit en ma femme , en ma maniee et en ma terre et en toutes autres manieres k'il me porroint constrendre a tenir et a warder ces choses fermement et permenablement , et mes hoirs aussi .
Et ai renoncié et renons ancor por moi et por mes hoirs a toz drois escris et ne mie escris , a toutes exceptions , et a toutes ocquoisons , et a toz usaiges , et a tou tes coustumes de chevaliers , et a toutes tenors , et a toutes autres choses ke moi et mes hoirs porroient aidier et l'abbei et lou covent et les homes de Port nuire .
Et por ceu ke ce soit ferme chose et estable ai je mis mon saïel en ces presentes lettres en tesmoignaige de veritei .
Et je , li officials de la cort de Toul , ai mis lou saïel de la cort de Toul en ces presentes lettres a la requeste et a la priere dou devant dit duc por muez a tenir ces convenances desor dittes , ke furent faites en l'an ke li miliaires corroit per mil dous cens et sexante et traze ans , ou mois d'awost .
Je Ferris , dus de Lohiereigne et marchis , fais a savoir a touz que je ai donei et otroïei a touz jors mais a la maison des malaides de Nancy lou four que je avoie en la dite Nancy , qui siet aprés la maison sacrei , qui fut , en tel franchise et en tel usuaire de boix et de toutes autres cho ses , cum il estoit au jour que je lou tenoie .
Et lou devant dit four lour ai je donei et otroïé por la grainge c'um dit lou Manil , qui estoit de la maison des malaides desus dite , la quele grainge et toutes les appandisses je ai donei et otroïé au signor Watier de Haracort et ses hors a touz jors mais en recompensation des damaiges que je avoie fait a lui et a ses homes de Haracort desus dite por l'estanc que je avoie fait faire a Buconcort .
Et lou devant dit four lor doie je assoler et warantir en contre toutes gens et ai creantei et promis por moi et por mes hoir que en contre cest don et cest otroiemant je n'irai , ne ne ferai aler , ne reclamerai , ne ferai reclamer par moi , ne par autrui en nule meniere dou monde , ainz wel et otroi que li dite maisons des malaides de Nancy an joïe et an soit en possession plasuile a touz jors mais , sans reclain de moi , ne de mes hoirs .
Et por ce que ceste chose soit ferme et estauble en ai donees ces lettres saelees de mon seel , que furent faites quant li miliaires corroit par mil dous cens et sexante et treze ans , lou macredi aprés Pasques , on mois d'avril .
Je Henris , chevaliers , sires de Dombaille , fais savoir a touz ceaz qui ces lettres verront et orront que cum je fuisse excommi niez de l'auctre l'apostole et de la cort de Toul per la requeste de l'abbaisse et dou chapitre de Remiremont por ce que je avoie pris a tort et a force quatre vins et dis livres en homes dou ban de Crevi en contre la volentei des dames davant dites , je , per lou consoil de bones gens , me suiz apasiez a davant dites dames en tel maniere que je ai fait asez a eles de la moitié de la soume d'argent davant dite .
Et renonons et promés per mon sairement que j'ai fait en lor presence que je , jamais sans lor volentei ou sans lor commandement , ne ferai ne per moi ne per autrui , force , ne prise , ne taille on davant dit ban de Crevi , ne en homes et que je n'i o , ne n'i ai droit dou faire et a ces chousez garder toutez en samble et chascune per li , oblie je moi et mes hoirs , dés ore en avant , per mon sairement que je ai fait .
Et wul et otroi que ce je par mon pechié venoie encontre ancumez de ces chouses ne mui hoir que li eglise le nos faise deffaire entierement .
Et wul encor et consent que por le coison de ceste lettre ne por chouse que i soit devisee , les lettres que les davandites dames ont de moi seelees des sees nostre pere Gilon , qui fut evesques de Toul , Ferri , duc de Lorreigne , et Regnaut , signor de Romon , ne perses , ne lor force , ne lor vertu .
En tesmoignaige de veritei je ai donné ces lettres a davant dites damez seelees dou seel lou signor de Romon de cui fié je tieng ce que je ai on ban de Crevi , les qués furent fait quant li milliaires nostre signor corroit par mil dous cens et sexante et treze ans , el mois de mai .
Nous Marguerite , duchesse de Lorrehainne et marchise , faisons savoir a touz ceax qui ces pre sentes lettres verront et orront que nous , de nostre propre et bone volenté , avons quité et quitons por nous et por nos hoirs a touz jorz perdurablement a haut home et noble nostre chier seigneur et frere Henri , par la grace de Dieu roi de Navarre , de Champagne et de Brye , conte palazin , et a ses hoirs a touz jorz perdurablement tout ce que nous aviens , ou poïens , ou deviens avoir par droit ou par coustume ou par usages de terre , en l'escheoite dou haut home et noble nostre chier seigneur et frere Thiebaut , jadis roi de Na varre , de Champagne et de Brye , conte palatin , et frere au devant dit nostre chier seigneur et frere le roi Henri , c'est a savoir en quant que li devanz diz rois Thiebaut avoit en la terre de Champaigne et de Brye , et en quant que il avoit et tenoit au jor que il ala de vie a mort .
Et proumetons en bone foi a nostre chier seigneur et frere le roi Henri devant dit et a ses hoirs por nous et por nos hoirs a touz jorz perdurablement que nous encontre ceste quitance ne vendrons jamais ne par nous , ne par autre .
Et ceste quitance avons nous faite sauve toute droite escheoite qui de costé nous porroit et devroit venir dou dit nostre chier seigneur et fre re le roi Henri ou de ses hoirs .
En tesmoignage de la quele chose nous avons fait seeler ces presentes lettres de nostre seel , qui furent faites par nous le mecredi pro chien aprés la feste Seinte Crois en may , en l'an de grace mil deux cenz soissante et treze .
Je , Ferris , dus de Lorreinne et marchis , fais counissant a tous ke com divers bestans et antreprises aient estei an jusqu'a au jor dui antre moi d'une part et l'abbei et le couvent de Gorze d'autre part an la ville et on ban Saint Nicholai de Port , nos nos sons appaisier et acordei an teil meniere que je ne puis , ne ne doi avoir ne reclameir , je ne mes commandemens neu autres por moi , an la ville et ou ban devant diz , neu aus homes dou leu , fors que cent livres de messin chask'an ou IIC livres de provenisiens fors que je ai eut an jusqu'ai au jor dui , ki sont a païer li moitiés a la feste Seint Remei et li autre moitiés a Pasques , et dous ymaus d'avainne et II denier et maille de fuerre que je ai eut de chascun hosteil , fors que des veves fames dont je ne doi avoir k'un ymal d'a vainne et trois mailles , et doi avoir la moitiet de toutes les amandes jugiees par eschavins et la moitiet des pugnas et dou chainge .
Et outre ces choses devant dites je ne puis , ne ne doie , ne mi hoir après moi , riens demandeir ne reclameir , ne par moi ne par autrui , ne fai re force , ne tote , ne prise , ne chose qui soit ancontre la la voluntei de l'abbei et dou couvent nei an lor grevance nei an la grevance des homes de la ville , ne ne puis , ne ne doi mettre main ne mes coumandemens aus homes de la ville ne dou ban por meffait que il facent , ne por ous agreveir nei an lor choses , nei en lor bestes , ne meneir lor cors , ne lor bestes , ne lor autres choses ne par mi , ne par autrui ne faire mener ne aleir , nei au oz nei au chevauchiees , nei en escris , nei an autres besons , ne panre lor bestes quex qu'elles soient a force , ne por char roi , ne par chevauchiees , ne por porteir harnois , neu autres choses ne pour autre besoigne , ne faire autre grevance se par lor voluntei n'est , n'en ameneir an la ville gens par koi il fuissent damaigiet ne greveit , nei an lor cors , nei an lor choses , ne qui doient riens panre dou lor fors que droit de vandaige que il feront par lor greit .
Et est a savoir que li priors de Warangeiville , quiquionkes il soit , fait et doit faire an la devant dite ville de Port et on ban de Port , lou maior , les eschavins et toutes autres justices , li que il doient justicier la ville et lou ban et lou marchiet soit de mesures soit de vantes et antierement de toutes autres choses et droitures qui a justice apartiennent et doient apartenir , si com de sanc et de plaies , de murtre , de larrancin , de rapt et de toutes autres justices coument et par queil meniere il i pueent acheoir .
Et est ancor a savoir que je ne puis , ne ne doi , ne par mi , ne par autrui , ne mes commandemens meneir , ne traïre , ne faire aleir aillors les foires , ne les marchiés dou leu , ne ne puis faire je , ne mi hoir , marchiet novel a dous leues prés de la devant dite ville , fors que lai ou il sont establi anciennement avant que ces lettres fuissent faites .
Et lou jor que li marchiés est a Port ne doie je , ne ne puis faire neu escrier novelles foires , et tuit li home qui vanront i venoir a la devant dite ville de Port et on ban de queil condition qu'il soient , soient juys , soient kawouxin ou changeur ou gens d'autre meniere seront de la communetei de la devant dite ville de Port , aussi com li home Seint Gergoinne sont .
Et est a savoir ke juys ne kawouxins ne puet venir demoreir ne doit demoreir au leu se par l'abbei ou par lou couvent n'est , et se par avanture li home demorant au leu et au ban aloient querre ne voloient ameneir vin ne bleif neu autres danreies fors de la duchiet quex qu'elles fuissent et de queilcomques leu elles fuissent , ou meneir lor danreies fors dou ban ou il cuideroient miex faire lor marchandies , je ne mes coumandemens ne les puis ne ne doie panre neu ous , ne lor maigniees , ne lor bestes , ne lor harnois ne lor danreies , ne faire grevance , ne destorbier , neu ampeschement , ne par moi , ne par autrui et s'autres les ancombrevet , je les aideroie a descombreir et a delivreir par mon sairement a mon pooir an bone foi , et se nuls de mes homes ou des homes a mes homes faisoit outraige an la ville , li maires de Port et li justice an doient faire lou droit dou leu et les pueent retenir jusqu'a tant qu'il l'aient adreciet .
Et se par avanture avenoit com vousist panre home , ne proie , neu autres choses an la ville et on ban de Port a force , fust mes commandemens ou autres , cil de la ville les pueent rescoure , et je et mes commandemens ne les an doie miez ocquisoneir por chose qu'il an puissent faire .
Et se mes filz ne tenoit aprés moi ces choses ansi com elles sont desor devisei es por moi et por mes hoirs , et li quex de mes anfans vanroit a la seignerie de la duchiet com sires et il ne faisoit lou sairement de wardeir et tenir ces couvenances et ceste franchise a l'abbei et au couvent et as homes de la devant dite ville , li home ne seroi ent miez tenu de païer les cent livres de mecin ou les dous cens livres de provenisiens , fors qu'il li douveroient chask'an jusqu'a tant qu'il aurroit jureit sor sains por li et por ces hoirs qu'il tanroit la franchise , ansi com elle est ci sus deviseie a l'abbei et au cou vent et as homes de la devant dite ville .
Et li abbés et li couvens ne pueent retenir nuls de mes homes , ne des homes a mes homes , ne des homes de ma warde au leu .
Et est ancor a savoir que si tost com je ferai prevost novel des or an avant a Nancey il doit jureir sor sains qu'il tanra la franchise devant dite a l'abbei et au couvent et as homes de la devant dite ville si tost com li abbés ou li couvens li averont requis par ous ou par lor certein messaige et les anseignes , com fait por les pelerins Saint Ni cholais , je ne mi hoir ne devons s'offrir com les facent an ma terre nei an mon pooir , nei an la duchiet fors qu'a Port .
Et toutes ces choses et ces convenances desor dites ai je jureit et promis sor lou cors nostre seignor et sus les reliques et sus l'auteil mon seig nor Saint Nicholai .
Et promés ancore por moi et por mes hoirs parmenablement a wardeir et a tenir fermement et entierement , ansi com elles sont faites et ordeneies , et doient demoreir an lor force et en lor valor a tous jors sauves avecquez ce toutes autres lettres que li abbés et li couvens ont de moi et de mes ancessors , dont il se vourroient aidier , et sauves les lettres et les chartres que li home de Port ont de moi .
Et est ancor a savoir que je , ne mi hoir , ne mes commandemens ne puis , ne ne doie aleir ancontre ces choses , neu an tout , neu en partie .
Et se par avanture je ne ne mi hoir ne mes commandemens de par moi , ne de par mes hoirs , defailliens ou aliens ancontre ces choses et ces couvenances desor dites , je et mi hoir aprés moi les doïens deffaire a la requeste l'abbei ou lou couvent ou de lor certein messaige devans les eut jors qu'il lou m'averont requis , ou par ous , ou par lor commandemens et se je n'estoie au leu cil qui demorroient on païs por moi lou doient deffaire a l'abbei et au couvent dedans les eut jors qu'il lor averoit requis .
Et se je ou meu hoirs ne faisiens et ne teniens parmenablement ces choses et ces couvenances , ansi com elles sont ci sus deviseies et ordeneies , je me sui soumis por moi et por meu hoirs et m'otroi et met ancor en la juridition mon seignor l'eveske de Toul et de son official et vuel et me consent que si tot com il seront requis de par l'abbei ou de par lou couvent ou de lor certein messaige qu'il me constraingnent par sentence d'escumeniement en ma personne et d'antredit de ma fame , en ma maisgniee et en ma terre , et an toutes autres menieres qu'il me porront constraindre a tenir et a warder ces choses fermement et parmenablement , et mes hoirs ausi .
Et ai renoncier et renonce ancor por moi et por mes hoirs a tous drois escris et ne mie escris et toutes excepcions et a toutes ockisons et a tous usaiges et a toutes coustumes de chevaliers et a toutes tenors et a toutes autres choses que moi et mes hoirs porroient aidier et l'abbei , et lou couvent , et les homes de Port nuire .
Et por ce que ce soit ferme chose et estable ai je mis mon saiel an ces presentes lettres en tesmoignaige de veritei .
Et je , li officiax de la cort de Toul , ai mis lou saiel de la cort de Toul an ces presentes lettres a la requeste et a la proïere dou devant dit duc por miex a tenir ces couvenances desor dites , ke furent faites an l'an que li miliaires corroit par mil et dous cens et sexante et treze ans , on mois d'awost .
Je Ferris , dus de Loherenne et marchis , faiz savoirt a tous que li sires Watiers d'Acey est mes hom liges et tient de moi kan k'il a Acey en vignes , en chans , en prez , en terres et en autres choses en fief et homaige lige .
Et en acroissance de cest fief li ai je donnei et ottroïé que li devant dis Watiers face et puisse faire un four a Sasures , le quel il et sei hoir tanront de mi en fief et en homaige , si come devant est dit .
Ne je ne mi hoir ne poïons ne ne devons plus de fours faire en la ville de Sasures devant dite , et doit li sires Watiers ou sei hoir panre kan ke mestiers sera por la foaile dou four en bois de la communne des mes homes sanz contredit .
Et en tesmoingnaige de ceste chose et de veritei l'an ai je donnei ces lettres saelees de mon sael , que furent faites l'an de grace mil CC sexante et XIII ans , le samedi aprés la feste Saint Andreu l'apostre .
Nos li chevaliers , li escuier , li maires , li eschavein et la comune de Marsal , faisons savoir au tous ke ce sunt li lue et li estal de la mairie et de l'apandise de Marsal dont nos et sil de Vi avons covant a delivrer les chaités a l'onorable baron Ferri , duc de Loeheraine et marchis , selonc la tenour de la latre ke il eit de nos seeleies des sees des chapitres de Vi et de Marsal et dou seel l'abbey de Salinvas , c'est a savoir ceu ke li aveskes eit a Giverlize , a Donneris .
Et si ait hommes aleir et a Mantoncort et a Omeris , et a Haracort devant Marsal et a Saint Martin .
Si ait li aveskes , maiours et hommes a Saint March et a Hanpont .
Si ait li aveskes dedans Marsal , la paxerie , les douz pers dou teneur , les sistiers de vin de droiture .
Si ait lou four , les virlins , les truseis et les trus deniers quant la justice de Marsal et li cuens de Douz Pons et li fieheit ont pris se qu'il en doint avoir .
Si ait li aveskes censes en deniers et en chapons et tel droiture cum la ville li doit , si ait les douz halles et les droitures dou merchier , et les amandes que achient en la ville .
Et si ait XII jors de vigne et censes en vin et I chacu fait , et II chacus ans .
Et ceu sunt les granges des Chiese Deu que sunt en la wairde de Marsal , la grange Saint Vinsant que ast a Saint Martin , la grange Saint Clamant que ast a Haracort , li grange dou Tample que ast a Hara cort ausi , la grange de Riecort , la grange de Giverlize que est ceas de Salinvas , la grange ceas de Nuefviller que ast a Donneris , li grange dou Temple a Gilloncort , la grange de Enbeng , li grange de Ormanges .
Si ait dedans Marsal maisons de Chiese Deu que sunt en la warde de Marsal ausi , la maison de Clere vas , de Mostiers , de Lile , de Saint Benoit , de Hatesalle , de Beapré , de Villers , de Chierleu , dou Tample et de Salinvas .
Et en tesmoing de veritei sunt ces presentes lettres seeleies per nostre requeste dou seel lou chapitre de Marsal , que furent faites lou luendi aprés la feste Saint Nicholes d'yver , quant li miliare corroit per mil douz cens sexante et traze ans .
Je Ferris , dus de Lorreigne et marchis , fais savoir a tous que je ai donnei et otroïei a tous jours mais a mon chier cosin Henri , seignor de Blammont et a ses hoirs , ma vigne que siet on vignable d'Amance , c'est a savoir entre le chemin c'on vait d'Amance a Remereville et le sentier c'on vait d'Amance a Malaides , en accroissance de mes autres fiés qu'il tient de moi .
En tesmoingnaige de ceste chose sont ces lettres saelees de mon seel , que furent faites l'an de graice mil dous cens sexante et treze , le jour des Bures .
Je Arnoulz de Sirkes , chevaliers , faiz savoir a tous que j'ai covant a mon chier seignour Ferri , duc de Loherenne et marchis , et le doi faire faire , que de quel hore doi de mes filz l'ai auront terre ou seront en eage ou fors de mainburnie qu'il vanront a homage lige mon segnor le duc devant toz homes , et seront sei wardain a Sir kes an et jor .
Et en tesmoingnaige de veritei sont ces lettres saelees de mon sael , que furent faites l'an de grace mil CC LXXIIII ans , ou mois d'avril .
Je Borcars de Geroseke , chevaliers , faiz savoir a tous que je suiz devenus a noble home mon chier segnor Ferrit , duc de Loherraine et marchiz , hom liges devant tous homes aprés l'esveske de Mez .
Et est a savoir que mes ainznez filz sera home liges devant tous homes aprés l'esveske de Mez au duc devant dit et a ses hoirs .
Et en ai repris et ting de lui et de ses hoirs kan ke j'ai a Esmanges et kan k'i apant , je et mi hoir .
Et est ancor a savoir que de quele hore je soie requis dou devant dit duc trois semainnes devant je le doi servir en une chevachié a quatre vins homes armez de fer , les chaces lassiez , tant com li chevachié durrait encontre toz ho mes fors k'encontre l'esveske de Mez , et si tost com je antanroie en la terre le duc , je seroie ou despans le duc .
Et se je ne cil qui seroient avec mi i perdoient riens , li dus devant dis le me doit randre en bone foi aprés j'ai covant a aidier Henri , segnor de Blammont , de mes gens et de mes maisons encontre celz que le bestansent fors k'en contre l'esveske de Mez .
Aprés est a savoir que je aquis li dit duc et ses hoirs et celz que furent avec lui et les suens de toz les damages que je ne cil qui furent avec mi eumes a Hatignei , fors que II chevaliers et I escuier que li dis dus tient ancor en prison .
Et totes ces choses ai je creantei a tenir lealment en bone foi , sanz aler a l'encontre ne par mi ne par autrui .
Et por ce que ce soit ferme chose et estable ai je mis mon sael en ces lettres presentes et ai priei mes ameiz segnors Eyme et Ferri , contes de Lenanges , Eyme , conte savaige , Symon , segnor de Gero seke , mon oncle , qui meissent lor saelz avec le mien .
Et nous Eymes et Ferri , conte de Lenange , Eymes cuens savaiges , et Symons , sires de Geraseke , les i avons mis par le requeste dou dit Borcart avec le sien en tesmoingnaige de veritei , que furent faites l'an de grace mil CC LXXIIII ans , le vanredi aprés Paskes .
Je Gerlais de Dolendorf , et je Aeliz , sa famme , faisons savoir a tous que nous avons aquittei a tous jors mais sanz reclainc por nous et por nous hoirs a noble home nostre segnor Ferri , duc de Loherenne et marchiz , et a ses hoirs , tote Putelanges le chastel et le bourc , les homages tous et la terre tote qui apant , et tout kan que a la chastelerie afiert sanz riens a retenir , por ce que nous avons encerchié et anquis que li dus devant dis i ait plus grant droit que nous et ancor i eussiens nous droit ou deussiens avoir totes voies li aquittons nous totes les choses devant dites , ne ne poïons aler contre cest acquittement par noz foiz donnees corporelmant , ne par nous ne par autrui .
Et sor ce avons nous renoncié a tous drois escris et non escris , et a toute chose , et a toute ocoison que nous et noz hoirs porroit aidier et li dus devant dit et ses hoirs grever .
Et est ancor asavoir que nous ne nous poïons aidier de nule lettre por rapeler cest a quittement , si com il est desuz ordeneiz et deviseiz .
Et je , Aeliz devant dite , otroïai et creantai cest acquittemant por mi et por mes hoirs , fors de tote main bornie de Gerlait , mon mari , et d'autrui .
Et por ce que ce soit ferme chose et estable sont ces lettres saelees dou sael moi , Gerlait devant dit , et je Aieliz sa famme fors de mainbornie , ai prié l'abbei de Warniervilers de l'ordre de Citeaus , por ce que je n'ai point de sael , que mete por mi en ces presentes lettres son sael en tesmoingnaige de veritei .
Et nous , abbés de Warniervilers devant dis , a la requeste et priere de la dite Aeliz , i avons mis nostre sael , que furent faites l'an de grace mil CC et sexante et XIIII ans , unj jors devant Pentecoste .
Nous officiaus de la court de Toul faisons savoir a tous ceuz qui ces lettres verront et orront que par devant nous a ceu esta blie dame Poinse , fame seignor Jehan de Nancei , chevalier dit Bailli , qui fut , ait recogneu en droit par devant nous que ele , por les prises , les issues , les rentes et les censes , le noble home Ferri , duc de Lorreigne et marchis , que sires Jehans devant dis avoit prises , euwes et receuwes en la terre le devant dit duc et en ses homes donne , otroie et aquite por li et por ses hoirs a devant dit duc la ma son de Nancei et tout lou porpris entierement que siet a la porte c'on dit Bezuel , la mason que siet a Rosieres , lou weinnaige et toutes les appendises de la dite mason , l'estanc et lou molin que siet desus Rosieres que li sires Jehans devant dis tenoit et avoit et tout de quan qu'il avoit et tenoit en tous uz et en tous prous ez villes et ez bans de Viteremont , de Bouxieres devant Gilebertviler et de Fleuville en quelconques meniere que ce fut , c'est a savoir en homes , en rentes , en censes , en prises , en droitures et en toutes autres choses sans noiant a retenir , a tenir et avoir le devant dit duc et ses hoirs a tous jours mais xolement et en paix , fors la greinge c'on dit Thiebehaie et le weinnaige et les appendises que sient desus Fleuville .
Et renonce la dite dame Poinse por li et por ses hoirs a tou tes exceptions , allegations , raisons , a tous drois escris et non escris , a tous plais mondains et non mondains , et a tout ceu que li et ses hoirs porroient aidier en cest fait et le devant dit duc et ses hoirs nuire et grever et ait jurei la devant dite dame Poinse qu'ele encontre le don , l'aquitance et l'otroi et les choses devant dites , ne venrait jamais par li ne par autrui por raison de dowai re , ne por don de noces , ne por autre raison que soit nulle .
Et quant a choses devant dites a tenir et a warder , ensi com il est ci desus devisei , oblige la dite Poinse par ces presentes lettres li et ses hoirs et si se consent et estrent a ceu que si elle ou sui hoir ou aucun d'aus venoient ou faisoient encontre les choses et les convenances devant dites que nous les escommeniens et faiciens denoncier por escommeniés par tout a la requeste dou devant dit duc ou de ses hoirs .
Et de ceu se supmet ele li et ses hoirs en nostre jurisdiction .
En tesmoingnaige de ceste choses avons nous saelei ces presentes dou seel de la court de Toul a la requeste de la devant dite dame Poinse , que furent faites quant li meliaires nostre seignor courroit par mil dous cens sexante et quatorze ans , lou vanredi devant feste Tous Sains .
Je Andreus , sires de Bioncort , fais conissant a tous ceaus que ces lettres varront et orront que a la proïere et a la requeste dou seignour Willaume , chevalier de Brattes , je me suis consantis et consant en teil aumone com il ait fait et com il fait a l'englise Nostre Dame de Salinvaus a tous jours , c'est a savoir endequant qu'il avoit a Teikenpail et on ban , en homes , en terres , en preis , en chans , en bois , en cences et en tous autres proages queil qu'il soient et en teil aquest com li sires Willaumes davant dis fist au seignour Costantin de Putelenges dou deimes de Brattes , les queis choses desus dites li sires Willaumes davant dis tenoit de moi en fié et en homaige .
Et ceste aumoune je ne autres por moi ne puis ne ne doi jamais mant reclamer par ma foi donee corporemant .
Et en cest don me suis je consentis por ceu que je soie parsoniers des biens fais de l'englise .
Et por ceu que ceu soit ferme chose et estable sont ces presentes lettres saelees dou sael l'onorauble baron Ferri , duc de Lorenne et marchis , par ma proïere et par ma requauste , quar je n'ai point de sael , les queis furent faites l'an de graice que li meliares corroit par mil et dous cens et sexante et quatorse ans , on mois de novanbre lou jor de la feste seint Martin .
Nous Lorens , par la graice de Deu eveskes de Mez , faisons savoir a tous que establis por ceu en nostre presence Andreus , sires de Byoncort , ai recogneu par devant nous que se li nobles hom Ferris , dus de Lorreigne et marchis , avoit demaiges ne coustanges en ceu qu'il l'ai mis en ploge et rendour com droit d'acour envers Willermin Maitefellon , bourjois de Wy , de mil quartes de blef , a païer jusc'a dix ans chascun an cent quartes , ensi com les let tres le devant dit duc que de ceu sont faites le tesmoingnent , il en doit geter de tous damaiges et de toutes coustanges .
Et ait encor recogneu li devant dis Andreus par de vant nous que se il ne tenoit couvent a davant dit devant dite chascun an , et il an requeroit waiges a devant dit duc que li dus iroit et pourroit aler et faire aler as waiges le dit Andreu , et les metroit por les seuns .
Et s'il avoit damaige a waigier , li devant dis Andreus seroit tenus de rendre et an se roit creuz li devant dis dus par sa simple parole , sans autre prueve , et de ceu l'en ai il estachié a tous ses biens meubles et non meubles .
Et en tesmoingnaige de veritei nous , par la requeste dou devant dit Andreu , avons fait saeler ces presentes lettres de nostre seel , que furent faites l'an de graice mil dous cens sexante et quinze , le mardi devant l'ascen sion , on mois de mai .
Je Ferris , dux de Loherenne et marchis , fas savoir a tous que tel achat et tel marchié com mes sirez Hues Tripotés , chivaliers dou Nuef Chastel , mes amés et m a mon signor Perron , sygnor de Bolieumont , si com de ... ndisses si com les lettres et les esplois que li dis sires Hues en ai dou dit marchié et dou dit achat le tamoigneat , que ce est par mon lous et par mon crante , si com ceu que ment de mon fey , sans nul servise rendant a moi , ne a mes hoir , dou dit signor Huon , ne de ces hoirs .
Et por ceu que se çoit ferme chouse et estau ble , a la requete de mon signor de Bolieumont davant dit ai je fait saeler ces lettres de mon seel l'an que li milliares coroit par mil doux cens sexante et quinze ans , en mois de mai .
Je Ferris , dus de Lohorranne et marchis , fais assavoir a tous que je ai doné et ottroïé , et doig et ottroi au priorei de Warangievile chascun an a tous jors max por Deu et en aumosne perpetuel por le sa lut de l'arme Orri de Parroie , mon escuïer qui fut , qui en la ditte priorei gist , et por faire son an niversaire chascun an on dit priorei , vint sols de toullois a panre et a avoir chascun an a tous jors max en mes rentes de la ditte Warangievile des primiers deniers qui en seront levei et comant aus provos dou leu et a cels qui les dittes rentes receveront , qui qui i soient , qu'il au pour davant dit ou a son commandement delivroient et païoient chascun an a tous jors max les vint sols desus dis sens debat et sens contredit .
Et por ce que ce soit ferme chose et estauble ai je fait saeler ces presentes lettres de mon sael , que furent faites l'an que li miliares corroit par mil dous cens et sexante et quinze ans , le lundi aprés la seint Remei .
Je Ferris , dus de Lorreigne et marchis , fais savoir a tous que je doie mon chier cousin Henri de Lucembourch , seigneur de La Roche , treze cens livres de fors provenesiens que sont a païer a ceste prochienne Paskes qui or vient la moitié , et l'autre moitié a la Saint Remei aprés ensuant .
Et de ceu li doi je faire seurtei a l'awart mon seignour Joffroi d'Ayse .
Et se li dis sires Henris avoit damaiges ne coustange a pannir , je suis tenus de lui rendre entierement .
En tesmoingnaige de ceste chose , sont ces lettres saelees de mon seel , que furent faites l'an de graice mil dous cens sexante et quinze , ou mois de fevrier .
Nos de Gorze et de Sallinvals , abbeit , faisons conissant a touz seus qui ces letres vairont et oront ke Colins Hennebors de Vy ait reconut par devant nos qu'il est hons liges devant touz homes , an aprés la Chiese Deu et Saint Estenule de Mez , a noble home Ferrit , duc de Lorren ne et marchit , et ait li devant dis Colins repris an fief et an ho maige dou devant dit duc de quant qu'il ait a Rioville , en gran ge , et an maison , et an waignaige et an tous autres prowaiges quels qu'il soient .
Et de quant qu'il i puet ne doit aquaster .
Et en tesmo ignaige de veriteit avons nos mis nos saiels en ces presentes lettres a la requate dou devant dit Colin , que furent faites l'an de graice nostre signor M CC sexante et saize ans , on moi de avrit .
Nos Hanris , cuens de Woidemont et d'Arienne , faisons a savoir a tous ces qui ces lettres verront et orront que nos avons eschaingié a nostre signor noble baron Ferri , duc de Lohereingne et marchis , le fiey de Boxeres desoz Amance que Erars de Wandieres , chevaliers , sires d'Autrei , tenoit de nos en fyei et en homaige de part dame Marguerite sa famme a fyé de Soisons , de Praez et d'Orsavile , le quel fyé Hanris , chevaliers sires de Dombaille , tenoit dou davant dit duc en fyé et en homaige de part dame Hawiz sa famme , por nos et por nous hoirs , a tous iors , por lui et por ses hoirs , a tous iors ausi entieremant sans rien retenir et quant qui apant es dis leus , c'est asavoir en banc , en justice , en chans , en prez , en boix , en vingnes , en censes , en eawes et en toutes autres choses qui apandent es dis leus .
Et tel servise com om nos devoit por la raison dou dit fiey et avons promix et prometons par nostre sairemant que nos n'en irons jamais en contre ceste aquitance , ne par nos , ne par autrui , et por ce que noise ne bestans n'en mueve en aucun tans li avons nos donees ces lettres saelees de nostre sael en tesmoingnaige de vente , que furent faites en l'an de grace mil CC et sexante et sexe ans , ou moix d'ahoust .
Nous , doyens et chapistres de l'englise de Saint Dyé , et Henris , cuens de Wadeimmont et d'Arienne , faisons savoir a tous que establis pour ceu en nostre presence sires Maheus de Couxei , chevaliers , ait recogneu par devant nous que il sa mason c'on dit Saint Remei , ne sui hoir , que la devant dite mason tanroient , ne la puent , ne ne doient repanre d'autrui , fors que dou duc de Lor reigne et de ses hoirs , se dont ne la descombroient par droit ou faisoient tant envers le devant dit duc et ses hoirs et envers ceuz qui a devant dit duc et a ses hoirs tanroi ent que il faire le peussent et deussent .
Et s'il avenoit que li devant dis Maheus ou sui hoir la repreissent d'autrui que dou duc et de ses hoirs sans faire ceu que desus est dit , li devant dis Maheus en ai abandonei et abandone pour lui et pour ses hoirs a devant dit duc et a ses hoirs la devant dite mason c'on dit Saint Remei , et quan qu'il ai on ban d'Estivai que li devant dis dus et sui hoir i aillent et pussent aler sans mef faire .
En tesmoingnaige de ceste chose et pour ceu qu'ele soit ferme et estable , nous , par la requeste dou devant dit seignour Maheu , avons saelei ces presentes lettres de noz seelz , que furent faites l'an de graice mil dous cens sexante et seize , on mois d'a wost .
Je Hugues , chevaliers de Dampierre , sires de Chargei , fais savoir a tous que com mes chiers sires Ferris , dus de Lehoreine et marchis , m'ait donei l'otroi de vendre ou d'eschaingier Gon dreceville , ma ville que je tenoie de lui en fié et en homaige , por ce ne demore mie que je ne soie ses hons de ce que je teing a Vitel et a Dombrez en fié et en demoine davant tous homes aprés mon signor Richart mon frere , signor de Dampiere .
Et por ce que je n'ai point de seel ai je fait saeler ces letres dou seel mon signor Richart , mon frere davant dit , en tesmoignaige de verité , les quels furent faites l'an de grace mil et dous cens et sixante et seize , lo dimenge aprés la Seint Remey , en chief d'octembre .
Je Hues diz Tripotels , chevaliers dou Nuef Chastel , fais savoir a tous que je sui devenus hons liges mon chier signour Ferri , duc de Lohorenne et marchis , et ai repris de lui en fié et en homaige ma maison que on dit La Folie davant lo Neuf Chastel , rendable et recitable et aidable en tous ses besoings .
Et pour ce que ce soit ferme chose et estauble ai je saelees ces presentes letres de mon seel en tesmoignaige de verité , les quels furent faites l'an de grace mil dous cens sixante et saize ans , lo venrodi aprés l'octive de la Saint Martin , em mois de novembre .
Je Ferris , dux de Lorregne et marchis , faiz savor au touz que je a en convent au mon chier oncle Henri , conte de Luccelburch , que de la werre et des bestans que je et li mien avons a l'eveque de Mez et ses alliés , je l'en crerai de ce qu'il en dirait et ordennerait entre nous ou par amours ou par droit .
En tes monnaige de la queil chose , je li ai donnei ces lettres saïellees de mon seal , que furent faites en l'an grace mil dous cent sixante et seze , le semmedi aprés l'apparition nostre seignor .
Je Ferris , dus de Lorreigne et marchis , fais savoir a tous que je doi croire mon chier oncle Henri , conte de Lucembourch , marchis d'Erlons , de la paix de moi et de l'e veske de Mez , de lui et de ses aides , et de moi et de mes aides , en tel meniere que mes oncles devant dis doit dire par droit ou par amour , ou a sa voluntei de haut et de bas , per ensi que li eveskes devant dis doit panre droit de mon cousin Henri , seignour de Blammont , et lui faire droit .
Et s'il n'an voloit panre droit et lui faire droit , mes oncles devant dis ne pourroit noïant raporter ne dire de la paix devant dite de moi , ne de l'eveske de Mez , ne de ses aides .
En tesmoingnaige de ceste chose sont ces lettres seelees de mon seel , que furent faites l'an de graice mil dous cens sexante et sauze , lou diemange de mi karame .
Je Ferris , dus de Lorreigne et marchis , fais savoir a tous que , a ma proïere et a ma requeste , mes chiers oncles Henris , cuens de Lucembourch et marchis d'Erlons , a donei mon seignor Huon dit Tripotel , chevalier dou Nuef Chastel , lettres saelees de mon seel des quelz la tenours est teile : Je Henris , cuens de Lucelembourch et marchis d'Erlons , fais savoir a tous que je , par la requeste mon chier cusin Ferri , duc de Lorreigne et marchis , ai asseu rei et asseur seignor Huon dit Tripotel , chevalier dou Nuef Chastel , de mon cusin devant dit et de ses hoirs , que il ne autre por auz ne puent metre mein a devant dit seignour Huon , ne a sa fame , ne a ses anfans , ne a la lour chose se par lou grei lou devant dit seignor Huon non .
Et s'il avenoit , don Deus lou gart , que me cusins , ne sui hoir , ne autre pour auz entrepreissent de riens en ces covenances desus dites , je suis tenus a faire desfaire , a la requeste dou devant dit seignor Huon ou de son certein messaige , dedans les quarante jourz que je an seroie requis .
Et est assavoir que je ne suis tenus de ses covenances desus dites mais ques tant com mes devant dis cusins viverai et je ausi .
Et se li devant dis sires Hues ne sui hoir se partoient de desouz mon devant dit cusin , ces covenances seroient nules tant com envers celui qui s'an partiroit , sauf ceu que se il s'an partoient par la deffaute de ceu qu'il ne lor tenist la cove nance devant dite , je seroie tenus a rendre auz et la lour chose c'on auroit pris tant com il seroient menant desouz lui .
Et doit li devant dis sires Hues faire envers mon devant dit cusin ensi com li autre bourjois dou Nuef Cha stel a droit et a l'uz et a la costume dou Nuef Chastel .
En tesmoingnaige de ceste chose et pour ceu qu'ele soit fer me et estable , je en ai donei ces presentes lettres saelees de mon seel a la requeste de mon cusin devant dit , que furent faites l'an de graice mil dous cens sexante et deix et sept , lou macredi aprés les octaves de la Trinetei .
Et est a savoir que se mes oncles Henris , cuens devant dis , i avoit damaige ne costenge , je suis tenus dou rendre entierement , et l'an croiroie par sa simple parole sans autre prueve .
En tesmoing naige de ceste chose , je l'en ai donei ces lettres saelees de mon seel , que furent faites l'an de graice mil dous cens sexante et deix et sept , lou macredi aprés les octaves de la Trineitei .
Je Ferris , dux de Loheranne et marchis , fais savoir a tous que cum mes chiers oncles Henris , cuens de Lucemborch , se soit estaublis pleges et renderes pour moi et a ma requeste , de quatre cens livres de tornois envers Ascelin de Bouconville , bailhi de Saintmihier a païer et a rendre de ceste prochaine feste Saint Jehan Baptiste qui vient en un an , et des cous et des doumaiges se nuls en j'avoit Ascelins devant dis pour deffaute dou dit paiement .
Je ai proumis et proumet a mon oncle devant dit que je l'en acquitterai plainement de la dete devant dite et l'en osterai de tous cous et dou maiges qui avenir li porroient pour la plegerie desor dite , dont il sera creus par sa plaine parole .
Et se je ce ne faisoie , je welh et otroi que mes oncles devant dis prengne et face penre par tout dou mien sens meffaire jusqu'a tant que je l'aurai acquitteit de la dette de cous et de doumaiges devant dis .
En tesmoignaige de la quel chose je ai doneit ces presentes lettres saelees de mon seal a mon oncle devant dit , qui furent faites et donees l'an de l'incarnation nostre signour mil deus cens seixante et dis et sept , le diemenche aprés les octauves de la trinitei , ou mois de joing .
Je Ferris , dux de Lorraigne et marchis , faiz savor au touz que des dous mille livres et cinncs cent livres messains que je doie a mon oncle Henri , conte de Lucembourch , dont je li a tornei pleeges et rendeurs , si com il est contenu enz lettres que de ce en sont faites , je li a en convent et li doie païer dous mille livres de tor nois boins et leals por mille livres de messains , lez queils je li doie païer a ceste prochaine feste saint Remei .
Et de ce a tenir li oblige ge moi et le mien par tout .
Et por ce que ce soit ferme chose et estauble , a je donnei ces lettres saïelleez de mon sael a mon oncle dezeur dit , que furent faites en l'an de grace mil dous cent sixante et dix et sept , lo mardi aprés lez trois semaines del Penthecoste , ou mois de jugnet .
Nos Thyebauz , cuens de Bar , faiçons savoir a touz que nos devons aidier a grant force et a petite a noble home Ferry , duc de Lorraingne et marchys , aprés quatre anz continuel ment ensuians paissez , de maintenir sa raison et sa droiture a Salone et a Aumereicort .
Et li diz dux nos doit ausi aidier a grant force et a petite de maintenir nostre raison et nostre droiture en i cels lous davant diz .
En tesmoignaige de la quel chose nos avons mis nostre seel en ces presantes letres .
Ce fu fait l'an de grace mil doucenz sexante dix et sept ans , le samedi aprés l'apparition .
Nous Lorens , per la grace de Deu evesques de Mez , et Ferris , dus de Lohoreine et marchis , faisons savoir a tous que de tous bestans et de toutes quereles que li uns de nous avoit contre l'autre , nous nous en sumes mis sour lou noble baron Gobert , signour d'Aspremont , en tel meniore que li diz Gobers doit veoir et resgarder tous nos esplois que li uns de nous ait de l'autre , et oïr toutes nos paroles et nos demandes que li uns de nos demandoit a l'autre , et de ceu qu'il voirroit qui iert cler , il lou doit determiner senz esloing plus tost qu'il porroit et de ceu qui est oscur et dont il ait mestier de consoil doit il determiner jusc'a cest prochien Noel et avons cre antei par nos fois et par nos sairemans que nos li requerrons et proïerons em bone foi et loïalment que il preigne ces chouses sour lui et les determine , ainsi con li letre lou dit .
Et se il ne l'avoit fait dedanz lou termine de Noel desus dit , il ne seroit plus sour lui , ainz volons par acort , qu'il soit sour l'evesque de Laingres et qu'il deigne a chascun de nos sa raison selonc ceu qu'il voirrait et troverait par nos esplois et per nos vorteis .
Et est a savoir que tuit li prison que nous tenons par ostaiges , il et lour ostaige sunt en la main dou disour .
Et cels qui ne sunt ostaigié , nous les ostaigerons ainsi con autre fois lour estoi .
Et s'il en i ait nul qui n'ont estoi osta giez autrefois , nous les ostaigerons resnablement .
Et se nous lour sorqueriens nous les ostaigeriens a l'esgart dou disour .
Et seroient il tuit li prison et lour ostaige en la main dou diseur jusc'a tant qu'il averoit dit son dit , et quant li rapors dou disour seroit diz et fais , tuit li prison seront quite d'une part et d'autre .
En tesmoignaige de ces chauses avons nos fait saeler ces presentes letres de nos seels , que furent faites quant li milliares corroit par mil dous cens sixante et deix et sept ans , lou mardi aprés les octaves de Saint Piere et Saint Poul .
Je Ferris , dux de Lohoraigne et marchis , faiz savor au touz que lez lettres que mes chiers oncles Henris , cuens de Lucembourch , et mes niez Henris , ses fuis , ont donneit a l'eveke de Mez , on queils il est contenu que se je n'en tenoie lo raport Gobert , seigneur de Aspremont , de la mise qui est sor lui de mi et do dit eveke de Mez , ou lo raport l'eveke de Lengres de la dite mi se s'elle li escheoit , que d'enki en avant mes oncles ne mes niez dezeur nom mei ne me porront aider ne faire aider , par aus ne par autrui , par lor sairement et lor creant , encontre lo devant dit eveque de Mez , jusqu'a tant que li dis rapors seroit essevis et acomplis , sont donneiez a ma priere et a ma requeste .
En tesmonaige de la queil chose , je a donnei a mon oncle devant dit ces lettres saïelleez de mon seal , que furent faites londemain de la divi sion dez apostres en l'an de grace M CC LX et dix et sept .
Je Ferris , dux de Lorraigne et marchis , faiz savor a touz que come mes cheirs oncles Henris , cuens de Luccelburch , a ma proïere et a ma requeste , se soit estaubli pleege et rendeur de dous cens livres messains por moi envers Gerard de Blankenem , je a en convent et promet a mon oncle devant dit que je de ceste plegerie et dette l'aqui terai et delivrerai , et de touz cous et dommaiges que l'en avenront , dez queils il serai creus par sa simple parole senz autre preove .
Et se je ne le faisoie , je veul et outroi que mes oncles dezeur nommeis pregne et facce prendre do mien par tout senz mesfaire , jusqu'a tant que je l'ave rai aquiteit entierement de la dette et des cous et des dommaiges devant dis .
Et de ce a tenir et a faire li oblige je moi et le mien par tout .
En tesmonaige de la queil chose , je li ai donnei ces lettres saïelleez de mon seal , qui furent faites en l'an de grace mil dous cens sixante et dix et sept , lo mardi aprés le feste sain Jake et sain Cristofle .
Je Gerars , sires de Blankeneheim , faiz savoir a tous que je , por moi , por mes freres , por mes serours , et por tous mes hoirs , ai vandut et acquitteit a noble home Ferri , duc de Loherenne et marchis , et a ses hoirs kan ke nous aviens , poïens et deviens avoir en la contei de Castres , a Castres le Chastel , a Xwoen berch et a Putelenges et en totes les appendises , c'est a dire en chastelz , en fiez , an homages , en homes , en terres , en eawes , en prez , en bois et en totes autres choses sanz riens retenir ne reclamier por douz mile livres messins boens et lealz , des quelz je reconoiz par ces presentes lettres avoir eut et receut plain paiemant .
Et promet par ma foi corporelment donnee que je , par moi ne par autrui , ne vanrai jamais encontre le vandaige et acquittemant devant dis et les doie warentir au duc devant dit encontre totes gens qui a droit en vorroient venir .
Et re nonce a toz drois que moi porroient aidier et le devant dit duc grever par quoi li devant diz dus et sei hoir ne tiegnent et aient quittement et en paix totes les choses devant dites a toz jors mais .
Et est assavoir que je le vandaige et acquittement devant dis ai fait par le crant et par le loz de mon chier segnor Henri , conte de Lucel bourch , de cui fief Xowenberch muet .
Et je , cuens de Lucelborch devant diz , reconois que li devant diz Gerars de Blankeheim ai fait par mon crant et par mon loz le vandaige et aquittement de Xowenberch , que mes fiez est .
Et por ce que ces choses soient fermes et estables ai je Gerars promeit mes segnors le conte de Lucelborch et Gerart , segnor de Durbui , que saelent ces lettres de lour saelz avec le mien en tesmoingnaige de veritei .
Et nous , cuens de Lucelborch et mes freres Gerars , sires de Durbui , a la priere et a la requeste dou devant dit Gerart avons saelei ces lettres de noz saelz avec le suen , que furent faites l'an de grace mil CC sexante et dix et sept ans , le jeudi aprés Saint Jake et Saint Cristofle .
Je Ferris , sires dou Chasteley , fais savoir a tous que je ai mis ploge et rendour de waiges mon chier seignour Ferri , duc de Lorreigne et marchis , envers Pierre Constant , citain de Toul , de trois cens livres de fors provenisiens a païer a sept ans , ensi com il est contenui ez lettres que de ceu sont faites saelees de son seel avec lou mien .
Et se mes sire li dus devant dis i avoit damaige , ne costenge en quel meniere qu'il li eust , je suis tenus de lui geter et oster de tous damaiges et de toutes costenges en quel meniere qu'il le eust et an seroit creuz par si simple parole sans autre prueve , et l'en ai assignei et estachié tous les fiés que je tang de lui .
En tesmoingnaige de ceste chose je en ai do nei ces lettres saelees de mon seel que furent faites l'an de graice mil dous cens sexante et deix et sept , ou mois de septembre .
Je Ferris , dus de Loherenne et marchis , faiz savoir a tous que je doi a mon chier oncle Henri , conte de Lucelburch , trois cens et cin quante 1ivres de messeins boens et lealz , en restorement des despans qu'il a owan faiz en ma chevachié , les quelz deniers je li ai promis et pro met a païer dedenz Paskes prochainnement venans .
Et se je ne le païoie , je veus et octroi que d'enki en avant mes oncles devant nommeiz praingne et face pranre dou mien par tout sanz meffaire , jusc'a tant que je li aurai païoit entierement la somme devant dite .
En tesmoing naige de la quel chose sont ces lettres saelees de mon sael , que furent faites l'an de grace mil dous cens LXX et set ans , les eutaves de la Saint Remi .
Je Ferris , dus de Lorreigne et marchis , fais savoir a tous que a ma proïere et a ma requeste mes ameis oncles Henris , cuens de Lucembourch , c'est establis ploges por moi envers Walrant de Monjoe de quatre cens mars de liejois , ensi com il est contenui en la lettre que de ceu est faite ou il ai mis son seel .
Et s'il i avoit damaige ne costenge , en quel meniere qu'il l'i eust , je suis tenus dou rendre entierment , et an seroit creuz par sa simple parole sans autre prueve .
En tesmoingnaige de ceste chose , je l'en ai donei ces lettres saelees de mon seel , que furent faites l'an de graice mil dous cent sexante et deix et sept , lou mardi devant feste Tous Sains .
Je Walrans , sires de Fakemont et de Monjoie , fais savoir a tous que je pour moi et pour mes serours et pour tous mes hoirs , ai vendui et en nom de vendue , aquitei a tous jourz mais a mon amei cusin noble home Ferri , duc de Lorreigne et marchis , tout ceu que je avoie et poie avoir et devoie avoir a Guemunde , en la terre et ez appen dises en fiés , en homaiges , en rentes , en droitures , en homes , en fames , en boix , en eawes et en toutes autres choses quelz qu'eles soient sans noiant a retenir pour quatorze cens marz de liejois , deys solz d'esterlins pour chascun march .
Et avec ceu por les quatorze cens marz devant dis ai je repris en fié et en homaige a tenir moi et mes hoirs a tous jourz mais dou devant dit duc et de ses hoirs , sexante marchies de terre a liejois , c'est assavoir tout ceu que je avoie a Wampach , a Loinebach et a Pronsvelt et ez appendises , en tous uz et en tous prouz , sans noiant a retenir qui estoit mes propres heritaiges et alluez .
Et se cist leu devant dit ne soffisoient a sexante marchies de terre , je les doi parfaire a plus prés d'enqui qui je ai terre a la wart de mon seignour Gilon de Oire et de mon seignour Raaul d'Esterpignei , chevaliers .
Et toutes ces choses devant dites doi je waranter et axo ler envers tous et encontre tous leament sans nul malvais eschui et porter bone warantie et leaus envers toutes mes serours et tous mes hoirs .
En tesmoingnaige de ceste chose et pour ceu qu'ele soit ferme et estable ai je fait saeler ces presentes lettres de mon seel et a ma proïere et a ma requeste mi amei seignour et cusin Willames , cuens de Juley , et Henris , cuens de Lucelbourch , ont fait metre lor seelz en ces presentes lettres avec lou mien seel .
Nous Willames , cuens de Juley , et Henris , cuens de Lucelbourch devant dit , a la proïere et a la requeste de Walrant devant dit , avons fait metre noz seelz en ces presentes lettres avec lou suen seel en tesmoingnaige de veritei .
Et fut fait l'an de graice mil dous cens sexante et deix et sept , lou mar di prochien devant feste Tous Sains .
Je Henris , cuens de Lucembourch et marchis d'Erlons , fais savoir a tous ceuz qui ces lettres verront et orront que se mes trés chiers sires et fiz Guiz , cuens de Flandres et marchis de Nemur , avoit ne couz ne damaiges en ceu qu'il est detres et rendeires de mil et cinc cens livres de paresis envers Jehan , fil a conte de Soixons , a païer a ceste Paikes que vient prochiennement pour mon chier nevou Ferri , duc de Lorreigne et marchis , je l'en doi delivrer de tous couz et de tous damaiges por ceu qu'il s'est establis d'atres principauls des mil et cinc cens 1ivres devant dites , par ma proïere et par ma requeste .
Et de ceua tenir et acomplir oblige je moi et mes hoirs , mes biens et les biens a mes hoirs , meubles et non meubles , presens et avenir .
En tesmoingnaige de la quel chose je l'en ai donei ces lettres saelees de mon seel , que furent faites l'an de graice mil dous cens sexante et deix et sept , la vigile de feste Saint Martin en yver .
Je Ferris , sires dou Chasteler , fais savoir a tous que je ai mis ploge et rendour mon chier seignour Ferri , duc de Lorreigne et marchis , de quarante livres de meceins envers Hakin lou juif demorant a Fou , ensi com il est contenui ez lettres que de ceu sont faites saelees de son seel .
Et s'il i avoit damaige ne coustenge en quel meniere qu'il li eust , je suis tenus dou rendre en tierement et an seroit creuz par sa simple parole sans autre prueve .
Et l'en ai assignei et ata chié a tous les fiés que je tang de lui .
En tesmoingnage de ceste chose je l'en ai donei ces lettres saelees de mon seel que furent faites l'an de graice mil dous cens sexante et deix et sept , lou jour de feste Saint Nicholais en decembre .
Je Ferris , dus de Lorreigne et marchis , fais savoir a tous que je ai mis ploge et rendour mon chier cu sin mon seignor Henri de Lucembourch , seignor de La Roche , de dous cens livres de fors provenesiens envers Hakin , juif , ma dame Maguerite , dame de Triconville , demorant a Fou , que sont a païer a la quinzaine de ceste Paikes prochiennement venant sans montes , et d'enqui en avant chacune livre trois deniers chascune semeinne .
Et est a savoir qu'il est ausi bien tenus des montes com dou cheteil , se nulle en i avoit .
Et s'il i avoit damaige ne costenge , en quel meniere qu'il l'i eust , je suis tenus dou rendre entierement , et an seroit creuz par sa simple parole sans autre prueve .
En tesmoingnaige de ceste chose , je en ai donei ces lettres saelees de mon seel , que furent faites l'an de graice mil dous cens sexante et deix et sept , lou mardi aprés feste sainte Lucie on mois de decembre .
Nous Thiebaus , cuens de Bar , faisons savoir a tous que nous avons telz covenances a noble home et seignour Ferri , duc de Lorreigne et marchis , que nous ne peons ne ne devons a noz vies retenir ne recepter ses gentis ho mes ne ses frans homes contre lui , s'il ne lor deffailloit de droit ou il n'estoient de nostre lignaige .
Et est encor a savoir que a nostre vie nous ne peons ne ne devons retenir les homes a dit duc par toute nostre terre , quel part qu'ele soit , se li home n'avoient trois ans avant demorei desouz autre seignor , puis qu'il seroient parti de desouz lou devant dit duc , ne Henris nostre fis , tant com nous viverons .
Et ces covenances devant dites avons nous covent a tenir et a warder leaument par nostre sairement corporelment fait .
Et por ceu que ce soit ferme chose et estable sont ces lettres saelees de nostre seel en tesmoingnaige de veritei , que furent faites l'an de graice mil dous cens sexante et deix et sept , londemein de l'apparition Nostre Seignour .
Je Thiebaus , aimeis fis lou duc de Lorreigne , fors de mainburnie , fais savoir a tous que je doie aidier noble home Thiebaut , conte de Bar , a cent homes a chevaul , a armes , a despans lou conte de Bar en toutes choses contre Lo rent , par la graice de Deu eveke de Mez , contre Lowy , conte de Chigney , et contre Henri , conte de Woideimmont .
Et ceu li promet je en bone foi et par mon sairement corporelment donei .
En tesmoingnaige de la quel chose je ai requis noble home Ferri , duc de Lorreigne et marchis , mon seignour et mon peire , qu'il mete son seel en ces presentes lettres en tesmoingnaige de veritei .
Et nous , Ferris , dus devant dis , a la proïere et a la requeste de Thiebaut , nostre fil devant dit , avons fait saeler ces presentes lettres de nostre seel , et furent faites l'an de graice mil dous cens sexante et deix et sept , lou samedi aprés l'apparition Nostre Seignour .
A noble baron et honeste dou chier signour redotei et amei Ferri , duc de Loherainne et marchi , Reniers , sires de Bourbone , dou servise aparoillie .
En totes choses , sire , je vous pri et requier que de totes les choses que je tenoie en Loherainne de vous en fié , vous en reprenez mon segnor Henri , mon frere , a home ansi et en tel point cum ie en estoie vostre hons , car je li ai vendui et m'en sui desvestez et lui en ai envesti et mis en corporel possession .
Et en tesmoingnaige de ceste chose je ai mis mon sael en ces presentes leitres , qui fuirent faite le mardi davant Pasques flories , en l'an de grace mil CC sexante et dis et sept .
Je Wauthiers de Coixei , fils mon signour Renart , qui fui , fais savoir a tous que j'ai acompaig nié a honorauble home Ferri , duc de Lohoreine et marchis , et a ses hoirs , ceu que j'ai et puis et doi avoir a Coixei et en finaige de Coixey , em prés , en terres , em bois , en eaes , en homes , en fames , en fours , en molins , en rant , en ban , en justice grant et petite , en rentes , en issues , en tous autres proaiges et en toutes autres vaillances quels qu'eles soient senz mant a retenir , fors ma mai son que je retieng pour moi et pour mes hoirs , et mon usuaire em bois de la dite Coixei por mon afeu et pour marenaige pour mon ostel .
Et est aincor a savoir que ne ne puis ne mei hoir mant aquester en la dite ville de Coixei n'en en finaige que li dus davant diz ou sui hoir ni aient la moitié par mei ceu qu'il ou sui hoir païeroient la moitié de ceu que li aqués costeroit .
Ne li diz dus , ne sui hoir ne pient mant aquester en la dite ville de Coixey , n'en en finaige que je ou mei hoir ni aiens la moitié par mei ceu que je ou mei hoir paeriens la moitié de ceu que li aqués cousterait .
Et pour ceu que je n'ai point de seel ai je proïé a religieus homes Huon , priour de Nostre Dame dou Nuefchastel , et frere Thiecelin , gardien des freres me nours dou Nuefchastel , que metient lour seels en ces presentes letres .
Et nos Hues et freres Thiecelins devant dit avons mis nos seels en ces presentes letres en tes moignaige de veritei a la poïere et a la requeste dou davant dit Wauthier , les quelz furent faites l'an de grace mil dous cens sixante et deix et eut , lou macredi aprés Pasques Flories .
Je Gobers , sires d'Aipremont , fais cognoissant a tous que de la mise est sor moi des descoirs qui estoient entre l'onorable peire Lorent , par la graice de Deu eveke de Mez , et lou noble home Ferri , duc de Lorreigne et marchis , a ma requeste les parties , car je n'avoie mie consoil de rapor ter autrement , avec les autres seurteis qu'il avoient faites , si com la lettre de la mise lou devise , ont fait seurtei de deix mile livres de tournois de tenir mon dit ou mon rapoirt de haut et de bais , et d'ascevir ceu que je diroie , ou par droit , ou par acoirt , ou par voluntei , en tel meniere que cil qui ne lou tanroit perdroit les deix miles livres et li autres les weinneroit , et adez seroit tenuz mes dis et mes rapoirs .
Et ont consenti que li rois d'Alemengne ou cil qui por lui seront par ses lettres constrangnent celui qui ne tanroit mon rapoirt , et soit aidans a celui qui lou tanroit .
Et nous , evekes et dus devant dit , prometons leament , en bone foi et por la poinne devant dite a tenir et a garder ces choses devant dites .
Et avons fait prometre , nous Lorens , evekes , seignour Renaut dou Nuefchastel et seignor Jehan de Frankestein , chevaliers , et nous dus , seignour Jehan de Parroie et seignor Nichole d'Amereicourt , chevaliers , que li devant dit Renaus et Jehans ne seront aidant a nous , eveke , se nous veniens contre lou rapoirt dou seignour d'Aipremont , et li devant dit Jehans de Parroie et Nicholes d'Amereicourt , chevalier , ne seroient aidant a nous , duc , se nous veniens contre lou rapoirt lou seignor d'Aipremont desus dit .
En tesmoingnaige de veritei avons nous mis nos seelz en ces presentes lettres avec lou seel lou seignour d'Aipre mont desus dit , que furent faites quant li miliaires courroit par mil dous cens et sexante et deix et eut ans , lou mardi aprés Paikes .
Je Ferris , dus de Lohorraine et marchis , fais savor ai toz que ja mis ai plage et a randour de mil et cinc cens livres de tornois mon chier oncle Hen ri , cuens de Lucembor et marchis d'Ellons , vers noble home Tiebat , conte de Bar , ou envers son har conte de Bar , es quelz mil et cinc cens livres je et mu har summes tenu a devant dit conte de Bar ou a son har conte de Bar por la rason des covenances dou mariage que je et li devant diz cuens de Bar avunz entre nos de Maheu , mon fil , et de sa fille Alix , se il defelloit dou dit Maheu sanz har de son cors de la dite Alix , ou de la dite Alix sans har de son cors dou dit Maheu .
Et por la devant dite summe d'argent randre a Briey a devant dit conte de Bar ou a son har conte de Bar dedanz lo mois qu'il en seroit requis ai li diz coins de Lucenborc obligié lui et ses hars et ses biens mobles et non mobles , en quel que leu qu'il soient .
Et se il avenoit que por lo dit conte de Luxenborc , ou por ses hars gagier , avenist acunne mescheance de mort ou d'atre domage , li diz coins de Lucenborc ne su har n'an porroient riens demander a devant dit conte de Bar , ne es siens .
Et de totes ces cho ses desus dites sux je tenuz de garder lo devant dit conte de Lucenborc mon oncle et ses hars de toz damages et en oblige moi et mes hars et tos mes biens mobles et non mobles en quelque lou qu'il soient .
Et s'il avenoit que por moi ou por mes hars gagier , avenist acunne mesche ance de mort ou d'atre damage , je ne mu har n'an porriens riens demander a devant dit conte de Lucenborc , mon oncle , ne es sienz .
En tesmoingnage de cest chose a je fait seeler ces presentes lettres de mon seel , qui furent faites l'an de grace mil dous cenz et sixante et deix et huit ans , on mois d'avril , lo joesdi aprés feste Sent George .
Je Ferris , duz de Lohorraine et marchis , fais savoir ai toz que j'a mis ai plage et a droit randour de mil livres de tornois mon chier cosin mon synor Henri de Lucenborc , signor de la Roche , vers noble home Tiebat , conte de Bar , ou envers son har conte de Bar aprés lu , en quelz mil livres je et mu har summes tenu a devant dit conte de Bar ou a son har conte de Bar , por la rason des covenances dou mariage que je et li devant diz coins avunz entre nos de Maheu mon fil et sa fille Alis , se il defel loit dou dit Maheu sans har de son cors de la dite Alis , ou de la dite Alis sans har de son cors dou dit Maheu .
Et por la devant dite summe d'argent randre a Briey a devant dit conte de Bar ou a son har conte de Bar dedans le mois qu'il an seroit requiz , ai li diz Henris mes cosins obligié lu et son har , et ses biens mobles et non mobles , en quelque leu qu'il soient .
Et s'il avenoit que por lo dit Henri , mon cosin , ou ses hars gagier avenist acunne mescheance de mort ou d'atre damage , li diz Henris ne su har n'an porroient riens demander a devant dite conte de Bar ne es siens .
Et de totes ces choses desux dites sux je tenuz de garder lo devant dit Hanri , mon cosin , et es hars , de toz damages , et en oblige moi et mes hars et toz mes biens mobles et non moble en quelque leu qu'il soient .
Et s'il avenoit que por moi ou mes hars gagier avenist aicunne mescheance de mort et d'atre damage , je ne mu har n'an porriens riens demander a dit Henri mon cosin ne a ses hars ne es sienz .
En tesmoingnage de ceste chose a je fait seeler ces presentes lettres de mon seel , qui furent faites l'an de grace mil CC et sixante et deix et huit ans , lo joesdi aprés la feste sent George .
Je Ferris , dus de Lorreigne et marchis , fais savoir a tous que en ma presence pour ceu establis , Werrions , qui fut fis mon seignour Jehan de Sanney , cognoist de sa propre voluntei qu'il ai vendui a Mangerie , qui fut fis Riewys d'Arches , tout quan qu'il avoit a Destorz en champ , en preiz , en boix et en eawe sans riens a retenir et en toutes autres choses quelz qu'eles soient , les queilz choses il tenoit en fié de mon seignour Bertran d'Anserville , et lou quart de Lespainge , pour dous cens livres de tournois , qu'il en ai receu dou dit Mangerie , en monoie nombree , bone et leaul , dont il se tient bien a païés .
Et promat par son sairement qu'il ne venrai jamais encontre ceste vendue , par lui ne par autrui .
En tesmoingnaige de la quel chose , je ai mis mon seel en ces presentes lettres , par la requeste dou dit Wer rion , en en teil meniere c'on ne m'an pusse riens demander , fors que tesmoingnaige .
Ces lettres furent faites l'an de grai ce mil dous cens sexante et deix et eut ans , lou vanredi aprés la feste Saint George .
Nos Jaiques , daïens , et li chapitres de l'englise de Toul , nos Huars de Mysemborc , arcediaicres en icelle englise , nos Wautiers , chantres d'icelle englise , et nos officiaus de la cure de Toul , faisons savoir a touz que nobles homz Ferriz , dux de Lorraingne et marchys , ai mis par davant nos hors de sa mainburnie Thyebaut son ainnei fil a la requeste dou davant dit Thyebaut .
En tesmoingnaige de la quel chose por ce que ferme soit et estauble nos avons mis noz seels en ces presantes letres a la requeste des davant diz duc et Thyebaut son fil .
Et fut faite ceste chose chapitre sonei le siege de Toul vacant l'an de grace mil doucenz sexante dix et huit ans , ou mois de may , le lundi davant l'ascension Nostre Signor .
Nous Ferris , dux de Lorraine et marchis , faisons savoir a tauz que maistre Durans , nostre clers , at receu por nos de noble home Thiebaut , conte de Bar , par la main Thiebaut , doïen de Bar , trois mille et sept cenz livres de fors des arrierés que li diz cuens nos devoit por le mariage de Maheu , notre fil , et d'Alix , fille au dit conte .
En tesmoingnaie de laqueil chose nos avons fait seeller ces presentes lettres de nostre seel , que furent faites l'an de grace mil douz cenz sexante et dix et huit ans , le jeudi aprés la Trinité .
Nous , officiaulz de la cort de Toul , faisons savoir a tous que pour ceu estaublie en nostre presence , Aigneiz de Sexei , fille mon signor Huon de Gondreville , qui fut chevaliers , at recognu par devant nous qu'ele ai escheingiee et acquitei por li et pour ces hoirz a tos jours mais , a noble home Ferri , duc de Lorreigne et marchis , tel partie com elle avo it et devoit avoir en homes , et en femes de Sexei delez Villeinnes et en lor heritaige , en tel menie re que la dite Aigniez et sui hoir a tous jours mais feront et auront un four banaul en la dite ville de Sexei et panront la feurville pour furvillier lou dit four a tos jours mais , ne boix ou cil de Sixei ont lour foveresse et a celui four doient cuire par ban a tous jours cuit , cil qui seront menant en la dite ville de Sexei , ensi com la dite Aignex lou dit par devant nous .
Et en doient avoir la dite Agneiz et sui hoir a tous jours mais les proaiges et les issues dou dit jour entierement sans partie d'autrui .
En tesmoignaige de ceste chouze et pour ceu qu'elle soit ferme et estauble nous avonz saelleess ces presentes lettres dou sael de la cort de Toul a la requeste de la dite Aignel .
Et at covent la dite Aigneiz par son sairement fait corporelment quelle contre ces chouzes desus dites ne vanrai jamais par li , ne par autrui , ne pour raison de douaire , ne por raison de don , de noces , ne por autre raison nulle .
Ceu fut fait l'an de grace mil deus cens sexante dix et nuef , en mois d'avril .
Nos , officials de la court de Toul , faisons savoir a tous que en nostre presence por ce especialment estaubli , mes sires Jehans de Fontenoi , chevaliers dis Berruiers , et dame Aelis sa fame , ont reconu que il ont vendu a mon signor Ferri , noble duc de Lohe raine et marchis , et aquitei a tous jours , tout quan qu'il ont , et pueent , et doient avoir et d'eritage et de gagiere a Mirecourt sur Madon et es appendises , en homes , en terres , en prés , en boix , en eawes , en paages , en rentes et en toutes autres chozes quelz qu'elles soient sans riens retenir por trois miles livres de tornois , les quelz il dient qu'il ont receu dou dit duc en mon noie nombree , bone et loiaul , dont il se tienent pleinement por païei .
Et se sont devesti des chozes dessus dites et le dit duc envesti et mis en possession corporel .
Et promettent par lor sairement fait corporelment qu'il ne vanront jamais encontre ceste vendue par aus ne par autre , ne ne consentiront qu'autres i aille , et renoncent en cest fait a toutes exceptions et a toutes aides de fait , de droit , d'usage et de costume , et a tous benefices de restitutions et a l'exception de doaire et de don por noces , et de la deception outre la moitiei dou droit preis et especialment a l'exception de la monoie ne nombree , ne païee , ne receuee , et generalment et especialment a toutes les chozes qui aidier lor porroient encontre le devant dit duc ou au dit duc grever .
Et par coi ceste vendue porroit estre rappellee ou deffaite en tout ou en partie , et vuellent et consen tent que se il ou li uns dans alort de riens encotre ceste vendue et les convenences dessus dites que nos metiens sentence d'escomeniement en lor persones et d'entredit en lor terre et que nos faciens garder celles sentences et aggraver , tant com drois et raisons aporterait jusques a plaine satisfation .
Et de ce especialment se mettent il en nostre juridition .
Et por ce que ce soit ferme choze et estauble avons nos mis par la requeste et par la proïere des devant dis signor Jehan et dame Aelis sa fame lou sael de la court de Toul en ces presentes lettres en tesmoingnage de veritei .
Ce fut fait en l'an de l'incarnation nostre signor mil dous cens et sexante et dix et nuef ans , en moix d'avril .
Nos Thyerriz , prious de Wairengeiville , et nos Aleixandres , priouz de Port , faisonz savoir a tous ke Orriz diz Gryseiz de Luneville a reconneu par devant nos qu'il ait venduit et acquitei a nouble baron Ferri , duc de Lorrene et marchis , tout lou fyé que Lyetars de Brouville tenoit de lui entierement ou devoit tenir et tout lou fyé entierement que li oir mon signor Warnier de Brouville tenoient de lui , ou devoient tenir , senz jamaiz a reclamer ne par lui , ne par autreu .
En tesmoignaige de la quel chouze avonz nos miz nos saeiz a ces presentes letres par la prieire et per la requeste dou devant dit Orri Grisel que furent fai tes a Port lou sembedi jour de la feste de la Nativetei sent Johan Baptistre , l'an de graice que li miliaires courroit par mil douz cenz seixante deix et neuf ans , ou moix de jugneit .
Je Ferris , duc de Loherreigne et marchis , fas savoir a tous que li abbez et li covens de Moïenmostier , de l'ordre de Saint Benoit , de l'esveschiei de Toul , font et ont fait communitei et compaignie a moi , por moi et por mes hoirs aprés moi a tous jours , de ceu qu'il avoient en ban de Vyzevauls et en ban de Ravon entierement , dez le ru de Molleroi ensi com il chiet en Murt , jusque a la haute bonne qui est entre le ban de Bertrichamp et de Ravon , et dés le ban de Celle contre Vaul jusques au ru de Molleroi , ensi com les soies des costes gettent eawe vers la riviere de Vyzevauls , fors les plains et les ewaus des montaingnes ou qu'il soient , por faire une Nueveville a Ravon , en la quelle li dit abbez et covens averont la moitié et je et mi hoir aprés moi , l'autre moitié .
Ne n'i porrons je ne mi hoir aprés moi rien acroistre sans les dis abbé et covent , ne li dit abbez et covens sans moi et sans mes hoirs aprés moi .
Et avec les plains et les ewaus devant dis retinent li dit abbez et covens , en la dite Nueveville , par devant le patronage , le don et le trait de l'iglise de la Nueveville de Ravon et la chapellerie de la chapelle dou chastel de Belreswart , se je ou mi hoir aprés moi enni faisions point les gros dismes et les menus et toutes les chozes espirituels quels qu'elles soient , et six vins jours de terre arable et vint fauciees de prei ou qu'il les verront panre por le waingnage de la maison de Ravon , fors que en siege de La Nueveville .
Et retinent encor li dit abbez et covens la maison de Ravon entierement , les jardins , et les meises , et le porpris , et l'ospitaul de Ravon , le clos et le siege dou leu entierement et environ ensi com elle est , et le pasturage et le paxonnage por les bestes et por les pors de la maison , et l'usuaire es bois dou ban de la dite Nueveville por toutes les necessités de la maison de Ravon devant dite , ensi que je ne mi hoir aprés moi , ne nostres commandemens ne poons riens mesfaire , ne riens panre , ne faire panre , en la maison devant dite de Ravon , rien és biens de la maison , sauf ceu que maisons et les chozes dessus dites demorent en ma warde et en la warde de mes hoirs aprés moi a tous jours .
Et li chastels de Belrewart dessus Ravon , li chamin , li condut et li paage demorront a moi et a mes hoirs aprés moi a tous jours , dou quel paage li homme de l'eglise de Moïenmostier sont et seront quite en la dite Nueveville et en ban .
Li quels chastels doit a tous jours demorer a la duchiei , ne nous poons je ne mi hoir aprés moi , mestre en autrui main qu'il ne de morre a tous jours a celui qui iert dus et sires de la duchiei .
Et je et mi hoir aprés moi , et tuit cil qui seront menant en dit chastel de Belrewart , averons et doïens avoir le pasturage et le paxonnage por les bestes et por les pors dou dit chastel en ban de la dite Nueveville , et l'usuaire ens bois don ban de la dite Nueveville por toute la necessitei dou dit chastel et de ciaus qui i seront demorant , por toutes les necessités qu'il en averont au leu .
Et je et mi hoir aprés moi averons encor dix fauciees de prez en ban de la dite Nueveville , et les doïens panre ou que nos vorrons en dit ban , aprés ceu que li dit abbez et covens averont pris lor vint fauciees devant dites .
Et est a savoir que se li home de l'iglise de Moïenmostier meffasoient riens au chamins en ban de la dite Nueveville de Ravon , je et mi hoir aprés moi , averiens la moitié de l'amende et li abbés et li covens dessus dit l'autre moitié .
Et c'il meffasoient aus autres chemins dedens les bans de villes de l'eglise de Moïenmostier , li abbez et li covens dessus dit averoient l'amende toute sans partie de mi et de mes hoirs aprés moi , ne riens n'en averont d'autres gens que des lor .
Ne ne poons , ne ne devons je ne mi hoir aprés moi , retenir nuns des homes les dis abbez et covent en la dite Nueveville de Ravon se par aus non .
Ne il ne pueent ne ne doient retenir en la dite Nueveville de Ravon nuns de mes homes , ne des homes a mes homes , ne des homes de mes fiés , ne de mes wardes , se par moi non , ou par mes hoirs aprés moi .
Et se li home de l'iglise de Moïenmostier dessus dite aloient a lor entrecours et de lor entrecours revenoient a la dite Nueveville de Ravon , li heritage et li censaul qu'il tanroient de l'iglise de Moïenmostier demorroient a l'iglise dessus dite .
Et doie je et mi hoir aprés moi , mettre maïour et justice en la dite Nueveville a l'une des annees et li dit abbez et covens , l'autre annee aprés ensuiant , et ensi adés a tous jours .
Et por ceste communitei et ceste compaingnie ai je donei , otroïei et acquitei , donne , otroie et aquit por moi et per mes hoirs aprés moi a tous jours au dis abbez et covent tout quanque je et mi hoir aviens , avoir poïens et deviens a Moïenmostier et en ban , et ens villes et ens bans appartenans a Moïenmostier devant dite et ens bans .
Et tout ceu que je et mi hoir aviens , avoir poïens et deviens a Barbonville et en ban , et a Sainte Marie et en ban , tout entierement sans riens a retenir , et l'ome d'Acei et ses hoirs que je avoie en la rue l'abbei ai Acei , sauf la warde de l'iglise de Moïenmostier et des leus dessus dis qui demorent a moi et a mes hoirs aprés moi a tous jours , et le commun cri de la terre sans maulenging et sans oquison de moi et de mes hoirs aprés moi .
Et les serjans et le charroi en tel meniere , c'est a savoir : quatre vins serjans et six chers , chaucun a six bues le moins , ou a dous chevaus ens os et en chevauchiees ou mes cors iert , ou li cors de celui qui iert dus et sires de la duchiei .
Et li serjans qui n'i vanroit , qui fauroit dou compe des quatre vins serjans devant dis , païeroit dix sols de toulois .
Et li chers qui fauroit dou compe des six chers devant dis , païeroit ausi trente sols de toulois que li abbés et li covens dessus dit me doient faire païer a moi ou a mes hoirs aprés moi , ou a nostre commandement .
Et se il non faisoient , je , et mi hoir aprés moi , les en porriens wagier ou faire wagier sans meffaire .
Et fors les trois homes que je ai a Barbonville , c'est a savoir Olriet , Jenin et Huesson , qui me serviront moi et mes hoirs aprés moi toutes lor vies , et lor hoir serviront et demorront a l'iglise de Moïenmostier si tost com il vanront a lor conduit , s'il sont demorant a Barbonville .
Ne je , ne mi hoir aprés moi , ne nos poons ne ne devons jamais acroistre ens bans et ens ville dessus dites de Moïenmostier , de Barbonville et de Sainte Marie , riens aus apartenances des bans et des villes dessus dites , et fors le larron et le murtrier des homes de l'iglise de Moïenmostier , lesquels li justice de l'iglise de Moïenmostier devant dite doit demener , justicier et jugier au drois et aus us et au costumes des villes et des bans de l'iglise de Moïenmostier .
Et puis les doient delivrer a ma justice por tels com il seront .
Et de quelle hore qu'il les eussent ensi delivrei , il en seroient quite , et la remenance de tels doit demorer entierement a l'iglise de Moïenmostier sans partie d'autrui .
Et se aucuns des homes de la dite englise de Moïenmostier estoit restus ou pris en ma terre por fait dont il deust estre deffais , et il estoit requis par l'abbei ou le covent de Moïenmostier ou par lor certain message , je et mi hoir aprés moi en nostre commandemens lor devons delivrer por justicier , si com drois ceroit , et puis le doient delivrer a ma justice por faire ensi com il est devant devisei .
Et est encor a savoir que je , ne mi hoir aprés moi , ne poons ne ne devons jamais fermer , ne faire fermer par nos , ne par autrui , chastel , donjon , ne forteresce ens heritages ne ens tresfons de l'iglise de Moïenmostier , ne a Haute Pierre , n'en aillours ens leus qui sont de ma warde .
Et se autres li voloit fermer je et mi hoir aprés moi le devons deffendre et destorner loïalement et en bone foi .
Et s'il avenoit que li home de l'iglise de Moïenmostier eussent aucune choze a faire a mes homes ne li mien au lors , chaucuns averoit l'amende et la defection de son home , chaucuns en son leu , selonc ceu que il i affierroit .
Et se aucuns de mes homes faisoient force , tort ou outrage aus villes ne au bans de l'iglise de Moïenmostier , la justice dou leu ou li meffais seroit fais le doit faire a deffaire au drois , aus us et au costumes dou leu , et les puet retenir jusques a droit tant qu'il aient deffait le meffais que fais i seroit , ne n'en seroit ne n'en deveroit estre la dite justice oquisenee ne reprise de moi ne de mes hoirs aprés moi , ne de nostre commandement .
Et des homes de l'iglise de Moïenmostier autre tel en mes bans et en mes leus et en bans et en leus de mes hoirs .
Et doient toutes les chozes et les covenences demorer en lor valour a tous jours sans alleguer us ne tenour que moi ou mes hoirs aprés moi porroient aidier et a la dite englise de Moïen mostier et aus homes de la dite englise grever , selonc la forme dessus dite .
Et est encor a savoir que je ne mi hoir aprés moi , ne de nostre commandemens , ne poons ne ne devons aler encontre ces chozes en tout ne en partie .
Et se je ne mi hoir aprés moi aliens encontre ces chozes et ces covenences dessus dites , en tout ne en partie , ou aucune d'elles , je et mi hoir aprés moi ou nostre commandemens le devons deffaire et faire deffaire a la requeste de l'abbei et dou covent de Moïenmostier devant dis ou de lor certain message , dedens les quarante jours qu'il seroit requis a moi ou a mes hoirs aprés moi ou a nostre commandemens .
Et se je n'en estoie au leu ou en paÿs , cil qui seroient et qui demorroient en leu de moi ou de mes hoirs aprés moi en paÿs , le doient deffaire ou faire deffaire dedens le termine dessus dit , puis qu'il en seroient requis de l'abbei ou du covent devant dis ou de de lor certain message .
Et se je ou mi hoir aprés moi , ou nostre commandemens , aliens encontre ces chozes et ces covenences dessus dites , ou aucune d'elles , je me sui mis et mes moi et mes hoirs aprés moi en la juridition mon signor l'evesque de Toul et de son officiaul .
Et vuel et me consent por moi et por mes hoirs aprés moi que aprés le termine des quarante jours davant dis , se je ou mi hoir aprés moi , ou nostre commandemens , n'en l'a viens deffaict , que li officiaus de Toul controingne moi et mes hoirs aprés moi , et nostre commandement , qui en seriens requis par sentence d'escomuniement en noz persones et d'entredit en noz fames et en noz maingnies et en nostre terre .
Et vuel que les sentences ensi mises sor noz , sor noz fames , sor noz maingnies et en nostre terre et sor nostre commandement , qu'il les facent agraver selonc droit .
Et toutes ces chozes et ces cove nences devant dites , ai je promis par ma foi corporelment donee et jurei sor le cors Nostre Signor Jhesu Crist et sor sains a tenir et a warder , et a faire tenir et a warder por moi et por mes hoirs aprés moi permenable ment , fermement et entierement , ensi com elles sont faites et devisees , en bone foi et loïalment .
Et vuel et otroi por moi et por mes hoirs aprés moi que nostre prevost , qui sont et seront plus prochien au leus et au bans devant dis de l'iglise de Moïenmostier et cil qui cerat wardains , prevost ou souverains por warder le chastel de Belreswart dessus Ravon jurent sor sains , a la requeste des dis abbei et covent ou de leur certain message , a tenir et a warder toutes ces chozes et ces covenences dessus dites .
Et a tant com a toutes les chozes dessus nommees ai je renonciei por moi et por mes hoirs aprés moi , et renons especialment et expressement a l'exception de deception , a bene fice de restitution entiere , a tous drois escris et non escris , de loi et de canon , a tous privileges empetrés et ai empetrer , a tous usages , a toutes costumes , a toutes tenours , a tous drois de chevaliers , a toutes exceptions quels qu'elles soient especialment et expressement qui moi et nos hoirs aprés moi porroient aidier en aucun tens et au dis abbei et covent grever en cest fait .
En tesmoingnage de veritei et por ceu que ce soit ferme choze et estable ai je mis mon sael en ces presentes lettres avec le sael de la court de Toul qui i est mis par ma proïere et par ma requeste .
Et nos , officiaus de la court de Toul devant dite , avons mis le sael de la court de Toul en ces pre sentes lettres avec le sael l'onorable baron Ferri , duc de Loherreigne et marchis devant dit , a la requeste et a la proïere dou duc , de l'abbei et dou covent devant dis , les quels lettres furent faites quant li miliaires cor roit par mil dous cens et sexante et dix et nuef ans , en moix de junet .
Je Hanris , cuens de Waudemont , fais assavoir a tous ke je ai fait eschenge a nouble baron Ferri , duc de Lorreine et marchis , c'est assavoir de touz les fieiz dou ban d'Aseraule qui qui les teigne de moi ou doice tenir entierement en ban et en joustice , et en toutes autrez chouze senz rienz a retenir en contre lou fié que Hanriz de Senterey tient dou devant dit duc a Tullou en ban et en joustice , et en toutes autres chouzes senz rienz a retenir li devant diz duc .
Et pour ce que ceu soit chouze ferme et estau ble l'en ai je doné ces presentes lettres seelees de mon seel en tes moignaige de verité , ceu fut fait l'an de graice mil douz cens seixante deix et nuef ans , ou moix de septembre .
Je , Ferris , dus de Lorreigne et marchis , fais savoir a tous que vint et cinc jourz de terre et cinc fauciés de prei et dous journaus de vigne que cil de l'abbaïe de Belprei tiennent en la terre de de Gileberviler et allours dont il ont acquestei partie , et partie lor en ai ou donei en amone , et la maison que Parezas , mes chamberleins , lor donet a Lineville en amone , et une mason qu'il tiennent a Lineville , ley ou la halle fut , et la mason que Rocignours lor donet , et dous meuz et douze se tiers de vin qu'il tiennent par an c'on lor ai donei en amone par menues pieces tout ceu est bien par mon grei et par mon loz , et toute l'ocozon que je lor an demandoie pour ceu qu'il avoient tenu les choses desus dites jusques a ci .
Et ceu n'estoit mie estei fait par mon grei et par mon loz , je lor ai aquitei et aquit pour moi et pour mes hoirs , car il en ont assez fait a moi .
En tesmoingnaige de ces choses je lor en ai donei ces lettres saelees dou seel de ma court , que furent faites l'an de graice mil dous cens sexante et deix et nuef , on moiz de decembre .
Je Ferris , dus de Lohoreine et marchis , fais savoir a tous que cum Jen ning de Darnuelle , escuiers , soit devenus mes hons liges davant tous homes et me doie demei an la warde a Arches , mon chastel , il et sui hoir , et ait repris de moi ceu qu'il tient a Darnuelle , fors que fié de l'iglise , les bois banals , lou bruel aus Arnols , et les eires au chaufour qu'il tient de signour Willaume .
Et pour lou davant dit fié je li ai donei cinquante livres de tolloie don je l'ai païé deix livres de tollois et quarante livree l'en doi aincor .
Je fais a savoir par ceste lettre que pour celle quarante livres que je li doi aincor li ai je mis en waige pour tout faire et pour tout panre tout ceu que j'ai , et puis , et doi avoir a Guendi Masnil et Alart Masnil em ban , en rans , en justice , en homes , en fames , em bois , en eawes , en toutes issues et en toutes vaillances de terre a tenir , lui et son hoir , jusque a tant que je ou moi hoir averiens rachatee la dite terre dou dit Jennin ou de ses hoirs des dites quarante livres .
En tesmoignaige de ceste chouse l'en ai je donei ces lettres saelees de mon seel , que furent faites l'an de grace mil dous cens sixante deix et nuef , londemain de feste Saint Vincent .
Nos Jaques de Clermont , dayens , et toz li chapitres de l'eglise de Toul , fasons savoir ai toz que cum pa roles aient esté entre nos d'une part et lo noble baron Ferri , duc de Lohoreine et marchi , d'atre , de fare eschenge de Brancort nostre vile , a la vile de Gemonvile .
Nos avunz esleit mon synor Watier lo Chantour et synor Alixandre de Hassonvile , nos conchenoinnes , et mon synor Abert de Parroie et synor Francon de Lonwi , chevaliers , por enquerre la valour des dous viles desux dites et por fare l'eschenge en nostre nom et por nos .
Et se nos devanz riens sorre a devant dit duc por chié de cel eschenge nos lo sorrans ai lor dit et prometanz ai tenir et ai fare tot quant qu'il feront et ordeneront de ces choses desux dites et a ce nos enloïons nos par ces presentes lettres .
En tesmoingnage de la quel chose nos avunz fait seeler ces presentes lettres de nos seelz , ce fut fait lo lundi aprés les cen dres , en general chapitre continue , en l'an de l'incarnation Nostre Synor mil CC et septante et noef , ou mois de mars .
Je Henris , sires de Dombaille , chevaliers , fais a savoir a touz que ces presentes lettres verront et orront que je ai vendu a sire Alexandre et a maistre Gerart , chanoinnes de Toul , executors dou testament Nichole , chancellier de Remiremont qui fuit , en nom de l'aglise de Remiremont et por l'aglise de Remiremont par lou los et par lou crante de Hawig , ma feme , et de mes hoirs , cinquante et une soudee de terre a toullois vallans fors doubles por sexante livres de toullois de Nancey , les queis je ai receu en bone monoie num bree des dis chanoinnes en nom de la dite eglise de Remiremont , ne ne puis dire que je n'aie eues les devant di tes sexante livres de toullois , et ces cinquante et une soudee de terre a toullois vaillans fors doubles doit panre li eglise de Remiremont ou ses comandemens chascun an a touz jors en premieres exues dou ban de Crevi a la Saint Remi , en la rente ou en la taille dou dit ban , la quele que on i face aprés cent et une soudee de terre a fors que la devant dite eglise de Remiremont i at jai .
Et cest vendaige ai je fait a dis chanoinnes Alexandre et Gerart en nom de la dite eglise de Remiremont par lou los et par lou crante de mes signors Ferri , duc de Lorraine et marchis , et Regnaut , seignor de Romont , de cui fié ce que je tien en ban de Crevi muet .
Et si par aucune avanture avenoit ou par aucune mescheance que la rente ne peut estre levee , ne la taille getee on devant dit ban , par quoi la devant dite eglise de Remiremont ne peut estre païé plainement des devant dis cinquante et un solz de toullois , ensi com il est desus devisei .
Je wul et otroi que la devant dite eglise de Remiremont ou ses comandemens preigne entierement por ce que li defanret de son paiement en ma partie de la premiere rente ou taille que seret getee et levee on devant dit ban .
Et toutes ces cove nances en si com eles sunt desus devisees avons nos jurei , je et Hawis ma femme , a tenir par nos sairemens et que la devant dite Hawiz , ma feme , ne les puet reclamer , ne aller encontre par rason de douaire , ne por autre chose .
Et sc'il avenoit par aucune aventure , dont Dex nos gart , que je , ou ma feme , ou mui oir , ve nesiens de nul chose encontre les devant dites covenances , ou en tout ou en partie , mui signor devant nommei prometent par ces presentes lettres que il lou nos feroient a faire a la requeste de la devant dit eglise de Remiremont ou de son comandement .
Et wul encor et otroi que se je ou ma feme ou mui hoir ne deffaisiens tout ce que nos averiens fait encontre les devant dites convenances dedans les eut jors aprés ce que nos en seriens estei requis de par la dite eglise et amonestei , que li evesques de Toul , nostres ordenaires ou ses officiaus qui que lou soient nos face escomenier en nos persones et metre nostre terre en entredit tant que nos en aïens faite plainne satisfacion a la dite eglise ou a son comandement .
Et por ce que ces cho ses soient fermes et estables a tous jors mais , en si com eles sunt devant deussees , nos , freres Conrans , par la grace de Deu evesques de Toul , et nos , Ferris , dus de Lorraine , et nos officiaus de la court de Toul , et nos , Regnaus , sires de Romont devant nomei , avons mis nos seelz a la requeste et a la proïere dou devant dit mon seignor Henri , chevalier , et de Hawis , sa feme , en ces presentes lettres en tesmoignaige de veritei , les queils furent faites l'an de grace mil dous cens et quatre vins , el mois de junet .
Je Walerans , sires de Monjoie et de Fauquemont , fais savoir a tous que de la dette que mes chiers sires et cosins Ferris , dus de Lohoreine et marchis , me devoie deu marchié de Guemunde ainsi cum les letres que j'ai de lui le devisent , je en ai receu cinc cens mars deu devant dit duc em bone monoie et leial , le vanredi prochien aprés l'apparition a Sierkes , et ai donei respit au da vant dit duc et au pleiges que j'ai de lui dou remanant de la dette jusques a li Pasque prochie nement venant .
En tesmoignaige de ceste chose ai je donei au davant dit duc ces lettres saelees de mon seel , les quels furent faites l'an nostre signour mil dous cens et qautre vinz ans , le vanredi prochien aprés l'apparition nostre signour .
Nous Ferris , duz de Lorhengne et marchis , faisonz savoir ai tous ceaus qui ces lettres verront et orront que nos avons doné et outroyey , et aquite et aquitons senz reclein de nous , ne de nous hoirs , ai la doïenne et a covent de l'yglise de Remiremont les quarante sous que on nos devoit on ban de Guheneycort , por la cerche des forestiers ai paiier chas cum an a la feste Saint Remey les cinc sous que li wautiers de Remiremont nos devoit chascun an lou jor de feste Saint Pierre et Saint Poul , et les cinc sous que on nous devoit ai Ruheneix chascun an pour nos offrandes lou jor dou grand wanredi de Pasques ai tenir et ai panre chascun an perpetuelment de la dite iglise de Remiremont ou de lour comamdement , en recompensatiom dou molin de Dompare que li dite yglise avoit et tenoit quitement et en paix senz partie de nous , lou quel molin li dite yglise nous ai doné et aquité pour faire nostre volentey .
Et de ce lour avons nos doné ces presentes lettres saïellees de nostre sael en tesmoingnaige de verité , que furent faites l'an de graice que li miliares corroit per mil dous cens et quatre vins ans , on moix de fewrir .
Je Ferris , dus de Lorreigne et marchis , fais savoir a tous que je ai donei et otroïei a tous jours mais , pour moi et por mes hoirs , a la mason des malaides de Nancei toute la crowee entierement que siet defuers Nan cei , decoste lou venier qui fut Husson Renart , a tenir en teil point com mes peires et meu ancessour la tenirent et les ... nces ausi des meizes qui depandent de cele crowee .
Et ai encor donei et otroïei a la devant dite mason des malaides a tous jours mais pour moi et pour mes hoirs cinkante solz de toulois chacun an a panre en mes prises et en mes tailles de Nancei , la moitié a la Paikes et l'autre moitié a la Seint Remei aprés ensuant .
Et weul et comans pour moi et pour mes hoirs a tous jours mais que cil qui receveret les di tes prises et les dites tailles qu'il delivroit chacun an les cinkante solz as termines desus dis sans de bat et sans contredit .
Et des choses desus dites weul je et otroi que la dite maisons an joïe et an soit en possession paisivle a tous jours mais , et li devons je et meu hoir axoler et warantir envers toute gens .
Et est assavoir que toutes les choses desus dites je les ai rendui et donei a la mason des malaides devant dite pour recompensation de la greinge c'on dit lou Maignil , qui estoit de la mason des malades desus dite , la quele greinge et les appandises je ai donei et octroïei a seignor Wautier de Hara court et a ses hoirs a tous jours mais pour les damaiges que je avoie fait a lui et a ses homes pour l'estanc que je avoie fait faire a Bussoncourt .
En tesmoingnaige de ceste chose et pour ceu qu'ele soit ferme et estable , je en ai donei ces lettres saelees de mon seel , que furent faites quant li miliaires courroit par mil dous cens et quatre vins ans , lou diemange de mei karame , on moiz de marz .
Jeu , Perrins de Louvenei , escuiers , fais savoir a tous que je suis devenus hons liges devant tous hommes a mon chier seignour Ferri , duc de Lorraingne et marchis , et an teing et doi tenir en fié et en hommaige de lui et de ces hoirs cinquante resauz de blef moitié wain et moitié avoinne que il m'ait assignei chascun an ez araiges de Dengelien et de Gelloviller et quatre cherres de foint que il m'ait assignei chascun an en son prei desouz Monfort entour l'estant .
Et pour lou fié desus dit , je et mi hoir qui celui fié tenrons , devons wardeir on chastel de Monfort an et jour chascun an a touz jours mais et i devons demoreir je et mi hoir qui lou devant dit fié tanront tant com mes sires li dus devant dis ou sui hoir de cui on tanroit celui fié vouroient sans partir de lei .
En tesmoingnaige de ceste chose pour ceu que je n'ai point de saiel sont ces lettres saielees a ma proiere et a ma requeste dou saiel l'onorable peire en Deu signour Conrat , par la graice de Deu eveske de Toul , et dou saiel de la court l'officiaul de Toul .
Ce fut fait l'an de graice mil douz cens et quatre vins , lou lundi aprés feiste Saint Gregoire , on mois de mars .
Je , Jehans , sires de Mosteruel lou Sac , chevaliers , fais savoir a tous que com descoirs fut entre moi et noble home mon chier seignor Ferri , duc de Lorreigne et marchis , si com de mes homes dou Val d'Airou que les gens de Mirecourt disoient que mi home dou Val devant dit poïent aler a Mirecourt demorer et devoient joïr de toute lor remenance en meuble et en heritaige , et je disoie que la remenance estoit tout moie , ne n'an devoient li home de rens joïr qui se partoient dou leu paix et acorde en est faite par moi et par mon grei , et par l'acoirt et lou grei mon chier seignor Ferri , duc devant dit , por nous et por noz hoirs en teil meniere , c'est assavoir que li home qui sont alei et estoient alei mevoir a Mirecourt et bourjoiz de la ville doient demorer paisivlement a duc devant dit et a ses hoirs , et doient joïr de toute lor reme nance qu'il avoient a jour qu'il devindrent bourjoiz de Mirecourt , en meuble et en heritaige , sans recleim de moi ne de mes hoirs , sauf ceu que lor maisons qu'il ont en Val d'Airou ne puent il defaire por porter fors dou Val , mais il an puent faire lor voluntei autrement .
Encor est assavoir que se aucun de mes homes ou des homes a mes hoirs dou Val d'Airon devant dit voloient aler ou aloient mevoir ou devenoient bourjoiz a Mirecourt devant dite , il lou pourroient faire , sauf ceu que je et mi hoir jouïriens de la remenance en meuble et en heritaige qu'il auroient desouz nous et qu'il tenroient de nous ou Val devant dit .
Et se li home avoient ou tenoient heritaige d'autres seig nours que de moi ou de mes hoirs , li home an joïrroient qui seroient bourjoiz de Mirecourt , sans recleim de moi ne de mes hoirs .
En tesmoingnaige de ceste chose , je en ai donei ces lettres saelees de mon seel , que furent faites l'an de graice mil dous cens et quatre vins , lou samedi prochien devant l'anuntiation nostre dame , on moiz de marz .
Je Hues dis Tripoteis , chevaliers dou Neufchastel , fais savoir a tous que je suis hons liges mon chier seignor Ferri , duc de Lorreigne et marchis , et de ses hoirs , et an tang et doi tenir , je et mi hoir , teil fié com il est con tenu ez lettres qui de ceu sont faites que je ai , que sont saelees de son seel et dou seel ma dame Marguerite , duchesse de Lorreigne , sa fame , et dou seel Thiebaut , son amei fil et celui fié devant dit doient tenir mi hoir aprés moi de lui et de ses hoirs , en teil point con il est contenu en celles lettres devant dites que de ceu sont faites en tesmoingnaige de ceste chose , je en ai donei ces lettres saelees de mon seel , que furent faites quant li miliaires courroit par mil dous cens et quatre vins et un an , lou samedi aprés Paikes , ou moiz d'avril .
Je , Jehans sires de Cons , chevaliers , fais savoir a tous que j'ai donei et aquittei a mon chier signor Ferri , duc de Loheraine et marchis , telz fiés et tels homaiges cum Robins de Jozedanges et Jehans de Mareix , escuier , tenoient et devoient tenir de moi , si cum de ceu qu'il ont , et puent et doient avoir a Sainc Pancret et en ban , et en val de Burey , lesquelz fiez je dou davant dit duc .
Et vuel et otroi et comant au devant dis Robin et Jehan qu'il aillent veignent et en l'omaige au devant dit duc tantost qu'il veirront ces letres en seront dou davant dit duc en tel point et en tout tel signoraige cum il estoient home a moi , et en tel redovance cum li fié davant dit devoient a moi .
Et por ce que ce soit ferme chose et estauble ai je saelei ces letres de mon seel en tesmoignaige de veritei , que furent faites l'an de grace mil dous cens quatre vinz et un , em moix de mai .
Je , Ferris , dus de Loherraine et marchis , fas assavoir a tous que por la restitution de torsfais que je a fais a l'iglise de Belprei , a je atomei a la ditte iglise a panre chascun ans a tous jors en ma partie des molins de Gilliberviler , de Bronville et de Meharmasnil quarante resaus de tel blef com li molin desus dit waigne ront , cest assavoir a la seint Remei vint resaus et a la Paskes ensiwant aprés vinc resaus et ensi d'en qui en avant chascun an a tous jors as termines desus dis .
Et en tesmoenage de veritei leur en a je don nees ces presentes lettres saelees de mon sael , que furent faites l'an de mil dous cens et quatre vins et un an , on moix de junet .
Je Ferris , ducs de Lorenne , marchis , fais cognissant a tous que je ait donneit , aquiteit et ottroïeiz , donnet , aquitet , oltroie et est bien mon greiz et ma vollenteiz que mesires Roubert , chevalier de Dalles , mon marrichaulz , lui et ces hoirs predicessours , a tous jours maix puixent aquasteit , aicheteit , enwaigier , vandre et revandre az bonnes gens de la dite ville de Dalles , queilz qui onquez choses qu'il volreit , soit champ , soit preit , soit boix , soit vigne , soient terres ferreuces , soit yaulbes , soit cencez , soit rantez , soient toutez altrez choses queil quionque chose que se soit ou puix estre , les queils aquasts que li dis sires Roubers ferreit I ou pluxours .
Je vuelt et est bien mon greif et mai vollenteit qu'il stiecent et soient de bonne vallour a tous jours maix , et que li dis sires Roubers , ces hoirs oul predicessours les puixent vandre et revandre et enwaigier toute foix qu'il lour plaireit sens reproche de my , de mez hoirs oul predicessours .
Et tesmoignes et cognoit je , Ferris , duc de Lorenne devant nommeiz , que li dis sires Roubert de Dalles , chevaliers , mon merrichaul , ne tient riens de my en la dites villes de Dalles , ne ou ban , ne en la fin en fiez ne en homaiges , for que lou chaisteil que geist dezous les vignes de Dalles et lou gerdin que geist ancor dezous les ditez vignes , ou queil gerdin li dis sires Roubers puist faire chaisteil ou villes , lou queil qu'il li plaireit sens avoirs reprochez de my ne de mes hoirs , ne predicessours , a tous jors maix .
En tesmoignaiges de veriteit et por ceu que se soit ferme choses et establez , sont ces lettres saïelleez dou saïel de ma court , a la requeste et a la priere de mesires Roubers dessus dis , que furent faites l'an de graices nostre signor mil dous cens quatre vins et ung , en la vegille de feste Saint Jehans Baptiste .
Nos Waterins de Remenovile , et Gronnins Maillaz ses freres , fasons savoir ai toz que nos avunz vandu et quité ai toz jors , sanz reclen de nos et de nos hars , a doyien et a chapitre de l'eglise de Sent Dyé , ce que nostre oncles mes sires Thomais , qui mors est , qui fu chenoinnes de Sent Dyé , tenoit ai Seranvile et ai Moviler et ou finage en terres , en prez , en bois , en rantes , en sengnerie , en justice et en totes atres choses , sanz riens retenir que nos devoit escheoir et que nos disiens que nos estoit escheu de part nostre oncle devant dit , por deix livres de tolois que nos avunz receu dou doyien et dou chapitre devant diz , en monoie nombree , boinne et loïal dont nos nos tenanz plennemant por payié , et prometans que nos ne verrans jai ai nun jor encontre ceste vandue , par nos ne par atre , ne ne consenterans qu'atres i aille et se nos par aventure , dont Deys nos gart , aliens de riens encontre , nos serions tenu de randre a doyien et a chapitre devant diz totes grevances , totes costanges et toz despens , qu'il por encoison de ce auroient fait et sostenu , des quelz grevances , costanges et despenz , nos seriens tenu de croire lo doyien et lo chapitre devant nomez ou lor procurour par lor sarement , sans atre proeve , et de ce fare enloïons nos , nos et nos hars , et toz nos biens mobles et non mobles , presenz et futurs , per nos saremens fais corporelment sur la sente Ewangile , et volons et consentanz que nostre sires li duz de Loheraine , qui que fust duz , nos constroinnent nos et nos hars de garder fermemant et entieremant ces covenances desux dites , et renonçons en cest fait ai totes aires et ai totes exceptions de droit , de fait , d'usage et de costume et a l'exception de la monoie ne nombree , ne payiee , ne receue , a l'exception de la deception , outre la moitié dou droit preix , et ai totes les choses generament et especiament qui porroient adier nos et nos hars et grever a doyien et a chapitre desux dit , et a droit qui dit general renontiation non valoir .
Et por ce que ce soit chose ferme et estable , avunz nos fait mettre , par nostre proïere et par nostre requeste , lo seel de la cort a noble prince mon synor Ferri , duc de Loheraine et marchy , en ces presentes lettres , en tesmoingnage de verité .
Ce fut fait en l'an de l'incarnation nostre synor mil CC et quatre vinz et un , ou mois d'octanbre .
Jeu , Jehans de Fourchiés fais conissant a tous sous ke ces presentes letres vairont et orront ke je suis devenus hons liges an aprés la chiese Saint Estevene a l'onorable signor Ferrit , duc de Lorainne et marchis , et ai repris de lui mai mason de Fourchiés et la ville et kant ki apant an la ditte ville et an la ditte mason ou ban et ou finaige de la ville et li doie faire alluer et warantir contre tous sous en droit et a jor vorroient venir .
Et pour ceu ke ce soit ferme chose et estable sont ces presantes lettres saieleies dou saiel mon signor Rainnier , abbeit de Saint Vincent , et dou saiel mon signor Abert , abbeit de saint Clemant , per ma proïere et per ma requeste , an tesmongnaige de veriteit ke furent faites lou juedy devant la feste saint Luc Ewangeliste , en l'an ke li miliaires courroit per mil et dous cens et quatre vins et un an , ou mois d'octambres .
Je Ourris , chevaliers , sires de Bessompierre , fais savoir a tous que je suis hons liges devant tous homes a mon chier seignour Ferri , duc de Loireigne et marchis , et an tang et doi tenir de lui en fié et en homaige tout ceu que je ai , puis et doi avoir entierement a Hageiville et ou ban en toutes choses , et a Arnaville et ou ban en toutes choses , fors dous journauz de vigne que muevent dou ban c'on dit Seint Girgoinne a Arnaville .
Et pour lou fié devant dit doi je chacun an a tous jours mais , je et mi hoir qui lou devant dit fié tenront seix semainnes de warde on chastel de Prignei , quant nous an seriens semoun .
En tesmoingnaige de ceste cho se je en ai donei ces presentes lettres de mon seel saelees , que furent faites quant li miliaires courroit par mil dous cens quatre vins et un an , lou venredi aprés l'octave de feste Seint Martin en yver , on mois de novembre .
Je Ferris dis de Charmes , escuirs , fis signor Oide , cuen de Toul qui fut , fais savor a touz que por Deu et en armo ne , por lou salut de m'arme et de mez ansesours , j'ai donner et otroïer a l'abbey et a convant d'Estivai plein poor por moi et por mez hoirs de aquester en mon fié et en mez ariers fiez que an tint de moi et movent de moi ou ban d'Estivai , c'est a savor sires Maheus , chevaliers de Coxey , dis de Sent Remi ou ban d'Estivai et li atre voel en hommez , en fammes , en tailes , en prisez , en awez et en totes atres chosez dou proaiges puit veunir parmi ce que ce que le dis abbés et convans unt aquester et aquesterunt par quele menniere que se soit , li dit aquest doent estre en ma garde et en ma deffance .
Et vul enkar et otroi que tot ce que mes sires Maheuz , chevaliers , lor ait donner et donrait enkar qu'il soit estables par mon louz et par mon grei , et quant qu'il i porunt aquester par quele que raisons que se soit .
Et totes ces chosez , cest doing et cest otroi ai je , Ferris , crantei a tennir ferme et estable par ma foi donnei corporement .
Et vul enkar et otroi je , Ferris davant dis , que ce je aloe contre ces chosez en tot ou en partie , que mes enhorables sires Ferris , dus de Lorenne et marchis , lou me feist tennir et en deffandist les dis abbey et convant desus dis , selunc les cho sez desus deviseez .
En tesmonnaige de la quel chose , j'an en ai donnei ces presentes lettre saelees de mon prope sael et dou seel homme relegious abbey de Bon Fay , et Je han dit Petit , preste curei de Nossoncort , par ma proiere et par ma requeste , que fu rent faites l'an de graice nostre signor mil douz cens quaitre vins et un , on mois de jenvier , et dou sael signor Gelebert , preste curei de Don Martin .
Je Ferris dis de Charmes , escuirs , fis signor Oede , chevalier , cuen de Touz que fut , fais savor a touz que por Deu et en armone et por lou salut de m'arme et de mez ansesours , j'ai donner et doig , otroir et otroi a l'abbey et a convant d'Estivai plein poor et poxanse , et otroi por moi et por mez hons de aquester en mon fié et en mez ariers fiez que muvent de moi ou ban d'Estivai , c'est a savor en homes , en fammes , et totez atres chosez , demorans et atinnans a mon signor Maheu , chevalier dit de Coxei , et az voez dou dit ban , par mi ce que ce que li dit abbés et convans aquesterunt et porunt aquester par quele que menniere que ce soit , li dit aquest doent estre en ma garde et les en doi deffandre .
Et vul et otroi enkar az dis abbey et convant davant dis totez les chosez que sires Maheus davant dis et li voes dou dit ban d'Estivai lor unt donner ou vandui on tens devant trespasei , par quel que raison que se soit .
Et vul enkar et otroi ce que Duez ne voile , que ce je , Ferris davant dis , aloe en contre ceste chose , en tot on en partie , que mez enhorables sires Ferris , dus de Lorenne et marchis , lou me feist tennir et en deffandist les dis abbey et convant , deferont contre touz ce auz que i voroent en aistre enpachement .
Et je , Ferris , escuirs desus dis , promet et ai promis par ma foi donnei corperement a tennir ferme et estables cest doig , ceste armone et cest otroi bonne ment et loament , a touz jors maix .
Et por ce que se soit vers , en ai je donnei ces lettres saelees de mon prope seel et dou seel signor Gelebert , preste curei de Don Martin , par ma proïre et par ma requeste , que furent faites l'an de grace nostre signor mil CC quaitre vins et un , on mois de jenvier .
Je Ferris , escuirs , sires en partie de Charmes , fis signor Ode , chevalier , cunte de Toul que fut , fais savor que jeu ai donnei et doig , otroir et otroi por Deu et en armone por lou salut de m'arme et de mez ansesours plen poor et poxanse a l'abbey et a convant d'Estivai d'aquester en mez fiez et en mez ariers fiez , en hommes , en fammes , en tailles , en rantes , en prisez , en eawes et en totes atres chosez dum biens et proaiges puit vennir par quelque raison que se soit , c'est a savor en mez fiez et en mez ariers fiez on ban d'Estivai , que sires Maheuz , mes uncles chevaliers dis de Cuxey , tint de moi et li atre voel dou dit ban d'Estivai .
Et vul et otroi que ce que li dis abbés et convans d'Estivai i unt aquester davant cest don et cest otroi vaile et soit estables par mon louz et par mon grei .
Et parmi ceste convennance et parmi cest otroi doent li dit aquest qu'il unt fait et ferunt ez dis fiez demorer en ma deffance et en ma garde .
Et totes ces chosez davant dites et devisees ai je , Ferris , crantees et jurer et fiancié par ma foi donnei corperement a tennir fermes et estables a touz jors maix por moi et por mez hoirs en la maniere desus devisee .
Et vul enkar et otroi je , Ferris davant dis , que ce je aloe par acunne chose , que Deus ne voile , en contre cest don , cest otroi et ceste armone , que mes enhorables sires Ferris , dus de Lorenne et marchi , me constronaist dou tennir cum home cunvantul en son tort , et en deffandre les dis abbey et con vant davant dis .
Et por ce que ceste chose soit ferme et estable lor en ai je donnei ces pre sentes lettres saelees de mon prope sael et dou sael signor Gelebert , preste curei de Don Martin , par ma proïre et par ma requeste , que furent faites l'an de graice nostre signor mil douz cens quaitre vins et un , on mois de jenvier .
Je Ferris , dus de Lohoreine et marchis , fais savoir a tous que j'ai do nei a Thomascin dit Couperel , escuïer de Dommartin , et a ses hoirs , dix mines de mui bleif as araiges que j'ai en la ville de Tempron et quarante sols de fors pruvenensien en four de la dite ville de Tempron , a panre chascun an et a tenir a tous jors au dit Thomascin et a ses hoirs lou dit bleif et les dis deniers .
Et doient delivrer au dit Thomascin et a ses hoirs le dit bleif et les dis deniers cil qui se ront pour moi et pour mes hoirs en la dite ville de Tempron as termines que li diz bleiz et li dit denier sunt a païer .
Et pour ceu est il devenus mes hons liges aprés un signour , ne ne puet faire fors que un signor davant moi .
Et ces chouses desus dites doit tenir li diz Thomascins de moi et de mes hoirs , il et sui hoir , en fié et en homaige .
En tesmoignaige de ceu l'en ai je donees ces letres saelees de mon seel , que furent faites l'an de grace mil dous cens quatre vinz et dous ans , lou vanredi prochien davant les bures , en mois de mars .
Nous Symons , abbés de Senoinnes , et nous , abbés de Seint Sauvour en Voge , et nous , abbés de Haute Salve , faisons savoir a tous que par devant nous esteible , Henris , escuiers dis de Pierre Perciee , fis seignour Carlon dit Chesceveiche , qui fut , et Ysabeiz , sa fame , ont recogneu par devant nous que il ont vendui , o troïei et aquitei a tous jours mais a noble home Ferri , duc de Lorreigne et marchis , a tenir lui et ses hoirs a tous jours mais en heritaige la moitié de quan que il ont puent et doient avoir en tous uz et en tous prouz en la ville de Flun et ou ban , en la ville d'Azeraule et ou ban , en la ville de Gillacourt et ou ban , c'est assavoir en homes , en fames , en terres , en preis , en boix , en eawes , en rentes , en censes , en toute me nieres d'issues , en ban , en justice , en seignorie , et en toutes autres choses queiz qu'elles soient sans riens a retenir , tant com de la dite moitié .
Et li ont encor vendui la moitié de tout ceu qu'il ont , puent et doient avoir en la warde de la greinge de Oilezeis , de Mazerueles et de Lenezeis , pour cinkante livres de toulois , des queilz Henris et sa fame devant dit se tiennent pour bien païei entierement en deniers conteis et nombreis , si com il dient .
Et ont promis par lor sairement donei corpo relment par devant nous , Henris et sa fame devant dit , qu'encontre cest vendaige et ceste quitan ce devant dis il ne venront jamais par aulz , ne par autrui , par raison de dowaire ne par au tre raison queiz qu'elle soit et au doient porter leaul warantie jusques a droit vers toutes gens a devant dit duc et a ses hoirs .
Et lou remenant que Henris et sa fame devant dit re tiennent as leus devant dis , ont il recegneu qu'il lou tiennent et doient tenir dou devant dit duc et de ses hoirs en fié et en homaige , et toutes ces choses desus dites a tenir fermement ensi com elles sont ci desus devisees , ont obligié Henris et sa fame devant dit tous lor meubles et non meubles par tout ou qu'il soient et ou on les pourroit trover .
Et quant as choses desus dites ont renuncié et renuncent Henris et sa fame devant dit a tous drois escris et non escris , a toutes ex ceptions , de decevement , de restitution , a tous privilaiges , a toutes indulgences , a toutes aides de fait et de droit , et a droit qui dit general renunciation ne mie valoir , et generalment et es pecialment a tout ceu que lor pourroit aidier en cest fait et lou duc devant dit et ses hoirs grever .
En tesmoingnaige de toutes ces choses et pour ceu qu'elles soient fermes et esta bles , nous avons fait saeler ces presentes lettres de noz seelz a la requeste et a la proïere de Henri et de sa fame devant dis , ceu fut fait quant li miliaires nostre seignour courroit par mil dous cens quatre vins et dous ans , on mois d'octembre .
Je , Maheus de Coixei , chevaliers , fais savoir a tous que je suis devenuz hons lie ges mon chier seignour Ferri , duc de Loireigne et marchis , aprés Ferri de Charmes , fil a conte de Toul mon coizin , et en ai repris pour moi et pour mes hoirs a tenir en fié et en homaige de lui et de ses hoirs a tous jours mais la moitié de quan que je ai en toutes choses sans riens a retenir ou ban d'Estivai et as apartenances , et l'en doi an et jour la warde a Belreiwart je et mi hoir aprés moi a lui et a ses hoirs .
Et pour ceu que je n'ai point de seel et que ces choses soient fermes et estables ai je deproïei mon seignour Jaike de Baon , seignour de la La Fesche , et l'official de court de Toul qu'il mescent lor seelz a ces presentes lettres en tesmoig naige de veritei .
Et nous , sires Jaikes , sires de La Fesche , et nous , offi ciaulz de la court de Toul devant dit , avons saelei ces presentes lettres de noz seelz a la proïere de seignor Maheu devant dit et a sa requeste en tesmoingnaige de veritei .
Ce fut fait quant li miliaires courroit par mil dous cens quatre vins et dous ans , la vigile de feste Seint Luc ewangelistre , on mois d'octembre .
Je Thyebauz , cuens de Bar , fais savoir a touz que je me tiens bien a païez entiere ment , en bons deniers contanz et nombreiz , de cinc cenz livres de tornois que nobles homz Ferrys , dux de Lorraine et marchis , me devoit païer a ceste feste Saint Remei novele ment paissee ou dedanz ceste feste Saint Martin en yver prochiainnement venant .
En tesmoingnaige de la queil chose , je ai mis mon seel en ces presentes letres , que furent faites l'an de grace mil doucenz quatre vinz et dous , le lundi davant la Touz Sainz .
Nous , Jehans , per la graice de Diu eveskes de Mes , faisons savoir a tous ke nous avons donnei et otroiié bon ne soufferte et loïal de nous et des nostres , et de noble houme Loeys , conte de Cygney , et des siens , a noble houme Hanri de Blanmont , chevalier , et as siens , jukes as octaves de ceste chandelour prochiennement venant , et doivent demoureir les choses en la main noble houme Ferry , duc de Loheraine et marchis , desi as octaves de la chandelour devant dites , en teil point com elles estoient a jour ki fut pris a Mes , c'est a savoir le merkedi devant la feste Saint Thou mas l'apostele .
Et proumetons ces choses devant dites a tenir et faire tenir en bonne foi et loïalment , et les pourprenons sour nous .
Et se nostre foiauble Watiers et Renaus dou Nuef Chastel , chevalier , trouvoient par veritei ke nous u li nostre eussiens aucune chose entrepris a leus dont nous avons estei plaignant , jour pendant nous li defferiens par le dit de noz foïables Watier et Renaut devant nommeis .
En tesmoins de la queil chose sunt ces lettres saielees de nostre saiel , qui furent donnees l'an de l'incarnation M CC et quatre vins , le diemenge devant la feste de la nativitei nostre signour .
Je Ferris , dus de Lohoreine et marchis , fais savoir a tous que je ai donei et assignei a Olri de Gironcort , mon escuïer , fil Jehan de Troies qui fui , et a ses hoirs en fié et en homaige a tenir franchement de moi et de mes hoirs en eschainge de ceu qu'il tenoit a Chastenoi et autre part , que mes peres li dus Maheus avoit donei a Jehan de Troies son pere , c'est a savoir vint et cinc reisals de blef , dont li quinze estoient de froment et li dix d'avoine chascun an , et vint sols de tollois et quatre meuis de vin , et dous cherres de fein .
Et por ces choses devant dites ai je donei au dit Olri dix et vinc quartiers que j'avoie a Beinville delez Walefroicort ceu qui apartient au dis quartiers et qui affiert entierement en terres , et en preis et en deniers , et la rente et la valour que li dit quartier puent valoir , ainsi cum je les pooie avoir et devoie senz riens a re tenir .
Et est a savoir que je li ai aincor donei et assignei a panre chascun an vint sols de tollois a Biecort en geites que je jai en jor c'on les doit .
Et cest dit eschainge et cest don li ai je fait et octroïei a tenir a lui et a ses hoirs de moi et de mes hoirs quitement et franchement .
Et l'en doi porter bone warantie et loïal je et moi hoir , a lui et a ses hoirs .
Et se les rentes des quartiers devant diz et li vint sol des gietes davant dis n'estoient au jor qu'il sunt estaubli et c'on les doit païei , li dis Olris emporroit waigier cels qui seroient tenu dou païer senz clamer a moi ne a mes sergans , senz toutes occoisens de moi ne de mes sergans .
En tesmoignage de ceste chose l'en ai je donei ces letres saelees de mon seel , que furent faites l'an que li milliaires corroit par mil dous cens quatre vins et trois ans , on mois de fevrier .
Nos Ferris , dus de Lorrainne et marchis , faisons savoir a toz que sires Reniers , sires de Hasson ville , et sires Watiers de Tornoy , ces filz , estaublis en nostre presence ont reconu qu'il ne puent vendre ne ne doient n'en enwaigier , n'en obligier a autrui les bois de Hassonville , en si cum la voie que vait de Bar bonville a Baichamp lou devise en aval jusques a Mahoncort et jusques a Charmoi et jusques a Sainte Marie , sens la volunté et sens lou consentemont de l'abbei et lou covent de l'englize de Moïenmostier .
Et lou boix qui est maintenant vendus des lou prei Arnoul jusques a ban et a boix de Barbonville est vendus par la volenté l'abbei de Moïenmostier , par tel condicion que li abbés davant dis loe lou vendaige , en tel meniere qu'il panret lou quart en l'argent dou vendaige davant dit .
Et se li sires de Hassonville ou sui hoir voloient vendre dés si en avant point des bois davant nommeiz il n'en puent faire sens la volunté l'abbei et lou covent de Moïenmostier et que cist vendaiges ne autres ne puet va loir a signour de Hassonville , n'en a ces hoirs , por alligner usaige , ne tenour .
Et demorunt saves et entieres les chartres que li abbés et li covens de Moïenmostier ont des bois davant dis , de quel que saïel elles fuissent saïellees .
En tesmoingnaige de veritei sunt ces lettres saïellees de nostre saïel par la requeste dou signour Renier et dou signour Wautier son fil , que furent faites et donees l'an de graice nostre signour mil douz cens et quatre vins et douz ans , ou mois de fevrier .
Nous Thiebaus , cuens de Bar , faisons savoir a tous que nous nous tenons pour souls et pour païez de cinc cens livres de tornois , les quelz nobles homes Ferris , dux de Lorraine et marchis , nous devoit au termine de ceste Pasquez passee , en rabatant de la sunme des vint mille livres des quels il est tenus a nous , si comme sa letre que nous avons de lui saelee de son sael le devise .
En tesmognaige de la queil choze , pour ce que ferme soit et estauble , nous avons fait saeler ces presentes letres de nostre sael , que furent faites l'an de grace mil dous cens quatre vins et trois , om mois d'avril .
Nous , li maistres eschevins , et li treze jurei de Mes , faisons savoir a touz ke por ceu estaublit en nostre presence Poincignons , dis li Truans , citains de Mes , et Symonate sa femme , ont recognut par devant nous ke dou bestans qui estoit entre lui et sa femme d'une part et honorable prince Ferrit , duc de Lorreigne et marchit d'autre part , si com de l'eritaige de Hennaimaignil et des appendises ke Poincignons li Truans devant dis disoit et dist qu'il i ait raison de part sa femme li devant dit Poin cignons et sa femme .
Et li devant dis dus s'en sont mis par lor volentei sor mon signor Jehan , seignor de la Nueve Wanesperch , signor Poince lou Gronais , cha ne de Mes , et Thiebaut lou Gronais son freire , citein de Mes. En teil manière ke li dit troi disour doient oïr la demande ke Poincignons et sa fem me demandent en l'eritaige devant dit .
Et les defenses dou devant dit duc par quoi il entent k'il n'i aient raison .
Et les paroles oïes d'une part et d'autre et les esplois teils com chascuns monsterait et dirait li dit troi disour doient enquerre selonc les raisons d'un chescun an droit dou fiez par lor sairemens donneis corporelment .
Et com il averont enquis , ensi com desus est dit , il doient donneir un chescun sa raison teile com il la troveront par droit de l'eritaige et des chateilz desus dis s'il ne les pooient acordeir par paix , par la volentei de l'un et de l'autre .
Et est ancore a savoir k'il est aussi sus les dis disours , des deniers ke li dis Poincignons li Truans ait receut de Husson , prevost d'Amance , et de ses ploges , ensi com des au tres chozes desus dites .
Et doient avoir li disour devant dit lou dit heritaige de Hainnanmaignil en lor mains sanc la raison d'un ches cun juskes a la Saint Remey , se il n'avoient plus tost raporteit ou i aus apaisié , si com desus est dis .
Et est ancor a savoir ke li devant dis dus ne se puet aidier de tenour , de ceu k'il ait tenut lou dit heritaige de Hainnanmaignil puis ke Poincignons li chalonget .
Et s'il avenoit ke li devant dis dus ne revenist ou ne fust ou païs a la Saint Remey devant dite , li dit troi disour porroient alongnier lou dit termine juskes a ceu ke li devant dis dus pouroit restre en son païs , selon ce qu'il vairroient par lor sairemens k'il i aferroit en bone foi , en la forme k'il est jusk'a la Saint Remey .
Et est ancor a savoir ke l'ai ou li dui des trois s'acorderoient fust dou raport ou de l'a longnier lou termine ensi com desus est dis , li acors des dous seroit estaubles .
Et cil de celui par lui ne vanroit riens , et ne puent aleir li dis Poincignons ne autres por lui desor en avant as ostaiges Husson , prevost d'Amance , et se li plege ki sont plege por Husson ne voloient plus demoreir en la plegerie , li waige ou li denier qu'il liverroient , seroient en la main des dis disours .
Et toutes ces chozes devant dites ont li devant dit Poincignons et sa femme creantei a tenir fermement et estaublement , ensi com il est desus devisei , par lor fois fianciés .
Et s'il en aloient de riens a l'ancontre , dont Deux les gart , il welent et se consentent ke nous , maistres eschevins et Treze devant dit , et toute la ville de Mes lor feissiens tenir et les constraignissiens a tenir et a wardeir entierement , ensi com desus est devisei .
Et nes en fuissiens de niant aidans encontre lou dit duc .
Et nos meismes l'on prometons a faire ensi .
En tesmoignaige de veritei et por ceu ke ce soit ferme choze et estauble , en avons nous donnei ces presentes lettres saiellees dou commun saiel de la citei de Mes avec lou saiel lou duc devant dit , a la requeste et a la proïere des parties devant dites .
Ceu fut fait lou jour de feste Saint George , on mois d'avril , en l'an ke li miliaires corroit par mil dous cens quatre vins et trois ans .
Ge Ferris , dux de Loherraine et marchis , fas savoir a touz que por ceste chouze especialment establis em ma presence Fourquenons de Wourmeicort at recogneu par devant moi que il at vendu et tresfoncié a touz jors a mon segnor Huon dit Tripoutel , chevalier dou Nuef Chatel , a Loroite sa femme et a lors hoirs , quan que il ait , peut et doit avoir ou li peut eschoir a Marcheinville devant Nancei , et quan que ces peires , sa meire et sui hoir i tenoient , c'est assavoir en terres , preis , meix , rentes , censes , et en toutes autres chouzes petites et grans sens retenir aucune chouze , pour une somme d'argent de la quelle li diz Fourquenons ait eu et receu sa pae enterine em boune mounoie leal et bien nombree et si c'en tient por bien païés .
Et de cest vendaie doit il porter boune garantize et leal au dit mon segnor Huon , Loroite ou a lors hoirs ce douz defalloit envers touz cels qui a droit i voudroient venir .
Et est assavoir que cis vendaies est fais par le louz et par le crante de Huson et de Henrri , freres au dit Fourquegnon .
En tesmongnaie de veritei , a la requeste des diz Fourquenon , Huson et Henrri , j'a fait saaler ces presentes lettres dou sael de ma cort de Porcelz , que furent faites l'an de grace mil douz cens quatre vins et troiz , em mois de jul .
Nous Thyebaus , cuens de Bar , faisons savoir a tous que nos nos tenons a bien païey de cinc cens livres de tournois , les queis nos avons receues en deniers contans de noble home Ferri , duc de Lorrainne et marchis , qui en estoit tenus a nos au termine de ceste feste Saint Remmy ou chief d'octobre novellement venant , les qués cinc cens livres doient estre rebatues de la soume des vint mile livres de tornois dont il est tenus a nos , si com il est contenu en lettres que nos avons dou dit duc .
En tesmongnaige de la queil chose nos avons mis nostre sael en ces presentes lettres , que furent faites l'an de grace mil dous cens quatre vins et trois , on mois d'aoust .
Nous Jehans , sires de la Nueve Warnesperch , woïeiz de Chaucei , et Poinces dis li Gronaiz , chanoinnes de Mez , faisons savoir a touz que com mise fut faite sor nous dous et sor Thiebaut le Gronaiz , citein de Mez avec nous , dou bestans qui estoit entre noble baron Ferri , duc de Lorreigne et marchis d'une part , et Poincignon dit le Truant , citein de Mez d'autre part , si com dou fié de Henamaignil , ensi com il est contenu ez lettres que de ceu sont faites saelees dou seel le duc de vant dit , et dou seel de la ville de Mez , nous , Jehans et Poinces desus dit , par le consoil de bones gens , raportons et disons que li dis Poincignons li Truans doit aller en l'ostel nostre seignour lou duc desus dit et venir a son homaige et nostres sires li dus desus dis le doit repanre a home .
Et ceu fait li devant dis Poincig nons li Truans li doit nomer le fié dont il est entreis en son homaige .
Et se li devant dis dus weut dire riens encontre ançois qu'il li rence le dit fié , il lou doit ajourner en son ostel et faire le droit de son ostel .
Et li dis Poincignons li Truans ne li doit ne ne puet des or en avant plus demander fuers que lou droit de son ostel .
En tesmoingnaige de ceu , nous en avons donei ces lettres saelees de noz seelz , que furent faites l'an de graice mil dous cens quatre vins et trois ans , le macredi devant Noel , on mois de decembre .
Je Jehans dis de Warnesperch , woïeiz de Chaucei , justeciers mon chier seignour noble baron Ferri , duc de Lor reigne et marchis , fais savoir a tous que je ai receu a tenir a ma vie tant soulement en fié et en homai ge de mon chier seignour noble baron lou duc desus dit , et de ses hoirs se de lui deffailloit , la court de Hamp que siet desouz Warnesperch et tout le ban , toute la seignorie , les estans et les molins , et les dous greinges que sieent delez Hamp , et tous les boix et toutes les autres choses entierement qui appendent et qui apartiennent a celie court de Hamp , et le chastel ausi c'on dit la Nueve Warnesperch , et tous les wardeins entierement qui assierent , et lou bourc que siet desuers celui chastel , et la forest de Warant que part avec mon seignour lou duc devant dit .
En teil meniere que aprés mon decez tantost doient revenir et reviennent ces choses desus dites entierement a mon seignour lou duc desus dit et a ses hoirs , se de lui deffailloit xolement , quitement et en paix .
Et ne puis ne ne doi ces choses desus dites ne aucunes d'elles vendre , ne enwaigier , ne repanre d'autrui , ne metre fuers de mes meins por nule ocoison que soit .
Et toutes ces choses desus dites a faire et a tenir ai je promis et promat par mon sairement corporelment fait sor ceu et que je ne venrai encontre par moi ne par autrui einz les tenrai fermement et establement .
En tesmoingnaige de ces cho ses je en ai donei ces lettres saelees de mon seel , que furent faites quant li miliaires courroit par mil dous cens quatre vins et trois ans , lou samedi devant feste seint Gregoire , on mois de marz .
Je Buemons dis de Sarebruche , chevaliers , fis mon seignour Renier qui fut , fais savoir a tous que je , par ma pleinne voluntei , ai escheingié et escheinge et en nom d'escheinge aquitei a tous jours mais pour moi et pour mes hoirs sans nul recleim a noble baron mon seignour Ferri , duc de Lorreigne et marchis , la court de Ham que siet desous Warnesperch , et tout le ban et toute la seignorie , les estans , les mo lins , les dous greinges que sieent delez Ham , et tous les boix et toutes les autres choses entierement qui appendent et qui apartiennent a celie court de Ham et as appendises et as apartenances de tous les leuz desus dis , en tous uz et en tous prous , sans riens a retenir , et lou chastel ausi c'om dit la Nueve Warnesperch , et tous les wardeins entierement qui assierent , et lou bourc que siet defvers celui chastel et la forest de Warant que part avec mon seignour lou duc desus dit .
Et toutes les droitures queiz que je avoie , poie et devoie avoir ez choses desus dites et tout ceu que je i avoie , peoie et devoie avoir en tous uz et en tous prous , c'est assavoir en homes , en fames , en terres , en preis , en ban , en justice , en seignorie , en molins , en boix , et en toutes autres choses queiz qu'elles soient sans riens a retenir , des queiz choses toutes entierement a jour que cist escheinges fut fais , je estoie saizis et tenans ensi com elles sont ci desus devisees , et les tenoie et devoie te nir en fié et en homaige de mon seignour le duc devant dit .
Et cest escheinge ai je fait pour la court de Waile et pour les appendises entierement , la queiz cours siet en la terre de Mon cleir , la queile court desus dite li dis dus avec les appandises m'ai delivrei en nom d'escheinge pour les choses desus dites , et m'en ait fait saizi et tenant .
Et je en nom d'escheinge des choses desus dites ai assignei et delivrei au devant dit duc toutes les choses desus dites entierement , ensi com elles sont ci desus devisees et toutes les droitures que je peoie et devoie avoir ez cho ses desus dites , et l'en ai fait saizi et tenant .
Et promat et ai promis pour moi et pour mes hoirs par mon sairement sor ceu donei corporelment que je par moi ne par autrui ne venrai ne ne ferai venir encontre cest escheinge , ne ceste aquitance desus dis pour raison de succession , a la quele je renunce especialement par ces presentes lettres , ne pour nule autre ocoison que le qu'elle soit .
Et tang et doi tenir la court de Waile desus dite et les appendises en fié et en homaige dou devant dit duc , et l'ai repris de lui et la devons tenir je et mi hoir de lui et de ses hoirs a tous jours mais en fié et en homaige .
En an suis et doie estre hons liges a mon seignor le duc devant dit en aprés mon seignour l'arceveke de Trevres et mon seignor le conte de Sa rebruche .
Et est a savoir que se je avoie dous anfans mailles an siecle , li uns aprés mon mon decez sereit et doit estre hons liges a mon seignor le duc desus dit et a ses hoirs en aprés mon seignour le conte de Sarebruche , et doit repanre de lui et de ses hoirs lou fié desus dit .
Et pour ceu que ce soit ferme chose et estable , je en ai donei ces lettres saelees de mon seel en tesmoingnaige de veritei .
Et ai deproïé et requis mon chier seignour Symon , conte de Sarebruche et seignour de Commercey , qu'il meste son seel a ces presentes lettres avec le mien seel en tesmoingnaige de veritei .
Et je , Symons , cuens de Sarebruche et sires de Commercei desus dis , ai mis mon seel a ces presentes lettres en tesmoingnaige de veritei avec le seel mon seignour Buemont de sus dit a sa proïere et a sa requeste .
Ceu fut fait quant li miliaire nostre seignour courroit par mil dous cens quatre vins et trois ans , le samedi devant feste seint Gregoire , on mois de marz .
Je Jehans , sires de la Nueve Warnesperch , justeciers mon chier seignor Ferri , duc de Lorreigne et marchis , fais sa voir a tous que je par devant mon chier seignour lou duc desus dit , de cui fié les choses ci desouz nomees mue vent , me suis devestus et me devest de ma pleinne voluntei , c'est assavoir de la court de Hamp , que siet desouz Wa nesperch , de tout le ban , de toute la seignorie , des estans , des molins , des greinges que sieent delez Hamp , et de tous les boix , et de toutes les autres choses entierement qui appendent et qui apartiennent a celie court de Hamp et as appandises et as apartenances de tous les leuz desus dis , en tous uz et en tous prous , sans riens a retenir .
Et me suis encor devestus et me devest de ma pleinne voluntei dou chastel c'on dit la Nueve Warnesperch et de tous les wardeins entierement qui assierent , et dou bourc que siet desvers celui cha stel , et de la forest de Warant que part avec mon seignor le duc desus dit , et de toutes droitures queiz que je avoie , peoie et devoie avoir ez choses desus dites .
Et en ai saizi et saizis fait tenans et prengnans mes chiers cuzins mon seignor Boemont de Sarebruche , chevalier dit de Greinberch , et mon seig nor Goidelmant de Toirviler , chevalier , et Robert , frere celui Goidelmant , et lour ai donei et aquitei toutes les choses desus dites et quan que je i avoie , et peoie et devoie avoir .
Et ai promis et promat leament que je , par moi ne par autrui , n'irai ne ferai aller contre le don ne contre les choses de sus dites par ocoison que soit .
Et ai deproïei mon chier seignor noble baron lou duc devant dit , de cui fié les choses devant dites muevent , qu'il weulle agreer et creanter le dit don et les choses desus dites et qu'il le faice tenir com sires .
Et nous Ferris , dus de Lorreigne et marchis desus dis , sauf nostre droit de cui fié les choses desus dites muevent , a la proïere et a la requeste le devant dit seignour Je han de Warnesperch , nostre amei et nostre feauble , avons greei et creantei le dit don et les choses desus dites et avons mis nostre seel en tesmoingnaige de veritei avec le seel mon seignour Jehan desus dit a ces presentes lettres a sa proïere et a sa requeste .
Et je , Jehans desus dis , pour ceu que ce soit ferme chose et estable , ai mis mon seel a ces presentes lettres en tesmoingnaige de veritei avec le seel mon chier seignor le duc devant dit , ceu fut fait quant li miliaires courroit par mil dous cens quatre vins et trois ans , le samedi devant feste Seint Gregoire , on mois de marz .
Je Ferris , dus de Lorreigne et marchis , fais savoir a tous que pour ceu estauble en ma presence , li abbés et li covans de Belchamp , mes sires Hanris de Blancmont , Cunegons , sa famme , et li home de Marienviler et de Thebamesnil et dou ban d'une part , et mes sire Aubers de Parroie et li home de Hadonviler d'autre part , ont reconeu par davant moi que il ont fait partie dou boix de vernes qui appant a Marienviler et a Thiebamesnil et a ban , en tel maniere que les quatre parties dou boix desus dit par devers Marienviler et Thiebamesni demourent a l'abbei et a covant et Belchamp et a Marienviler et a Thie baumesni et a ban , et as signours qui de par aus lou tienent .
Et li cinkame partie de celui boix par devers Hadon viler , ensi com les bonnes qui de ceu sunt faites lou devisent , demore a mon signour Aubert de Parroie et as homes de Hadonviler et a ban et pour cele cinkame partie que li sire Aubers et li home de Handonviler ont retenu pour aus et pour lou ban de Hadonviler , de la quele partie il se tienent bien a païer , doit chascuns feus de Hadonviler et dou ban a tous jours mais chascun an a Noel lou jour de la feste saint Estene dous toulois ou quatre tornois , a ban de Marienviler et as signours qui tienent lou ban davant dit et qui lou tanront .
Et est a savoir que li sire Aubers ne su hoir ne li home dou ban de Hadonviler ne pueent jamais riens demander , ne reclamer , ne panre as quatre parties qui sunt demorees as signours de Belchamp et a ban de Marienviler et a mon signor Hanri de Blammont et a sa famme .
Et est encour a savoir que se li signour de Hadonviler et li home dou ban acoudoient point de la cikame partie qu'il ont retenu , qu'il meissent de boix a champ li moitié dou dime et tous li garbaiges seroit tous jours mais as signours de Marienviler et a ban .
Et totes ces chozes sunt faites par lou grei et par lou los de Jehenin de Bauzemont , escuier , et de Wauterin et de Karlat , son frere , qui furent fill signour Karle de Line vile , li quel ont pars as homes de Hadonviler et ou ban , et demourent mes sires Hanris de Blammont et sa famme , en tel tenour de Marienviler et de Thiebamesni et dou ban , com il ont estei juskes a jour dui .
En tesmoignaige de ces chozes je ai mis mon saïel a ces presentes letres a la requeste des parties desus dites awec les saïels l'abbei et lou covant de Belcham et lou signour Hanri de Blammont et signour Aubert de Parroie desus dis , qui ont mis lours saïels awec lou mien en ces presentes letres en tesmoignaige de veritei a la requeste des parties desus dites .
Ceu fut fait l'an de graice mill dous cens quatre vins et quatre ans , lou lundi aprés l'anonciacion Nostre Dame , ou mois de mars .
Je Marguerite , fame Colart Wilekant , escuier de Deilewart , fais savoir a tous que je ai escheingié et aquitei a tous jours mais par mon grei et par ma voluntei a noble home mon chier seignour Ferri , duc de Lorreigne et mar chis , pour moi et pour mes hoirs quinze levrees de terre a fors que je avoie en salinne de Rozieres pour mon mariaige .
Et pour lou restour des quinze levrees de terre a fors desus dites , mes sires li dus devant dis m'ait donei et otroiei pour l'escheinge desus dit a tenir en fié et en homaige a tous jours mais lou tiers de tout ceu de terre , et de preis , et de boix que il avoit et devoit avoir ou finaige d'Ailliencourt , les queiz Lawis , escuïers de Brin soleit tenir .
Et lou tiers ausi de tout ceu qu'il avoit et devoit avoir a Biert et ou ban , c'est assavoir en homes , en fames , en terres , en preis , en boix , en rentes , en censes , en droitures , en ban , en seignorie , en justice et en toutes autres choses queiz qu'elles soient , sans riens a retenir , fuers la premiere qu'il i retient .
En teil meniere que je et mi hoir , qui cest devant dit fié tenront , an devons chacun an a tous jours mais un moix de warde a Amance lou Chastel .
Et est assavoir qu'il ne sui hoir ne puent retenir nuns homes a Biert ne ou ban et me doit pourter bone warantie et leaul jusc'a droit des choses desus dites , si com dou tiers devant dit .
Et je li doie ausi pourter bone warantie et leaul jusc'a droit des quinze levrees de terre a fors desus dites .
Et ai promis et creantei par ma foi donee corporelment que je ne venrai ne ne ferai venir par moi ne par autrui contre l'escheinge et l'aquitance desus dis , en tout ne en partie , ne riens ni reclamerai pour raison de dowaire , ne de don de noces , ne pour autre raison nulle queiz qu'elle soit , ne par plait mondein , ne par pleit de crestientei .
Et m'an suis devestue et en ai envesti et mis en possession mon seignour lou duc desis dit .
Et ceu ai je fait par lou grei et par la voluntei de Colart Wi lekant mon mari .
Et je , Colars Wilekans , escuiers , maris celie dame Marguerite , loz et agree cest eschein ge desus dit .
Et est fais par mon grei et par ma voluntei .
Et pour ceu que ce soit ferme chose et esta ble , je , Marguerite et Colars ses maris devant dit , en avons donei ces lettres saelees a nostre proïere et a nostre requeste dou seel de la court l'officiaul de Toul en tesmoingnaige de veritei .
Et nous , offici aulz de la court de Toul , a la proïere et a la requeste de dame Marguerite et de Colart son mari devant dis , avons saelei ces lettres dou seel de la court de Toul en tesmoingnaige de veritei , ceu fut fait quant li miliaires nostre seignour courroit par mil dous cens quatre vins et cinc ans , on mois d'avril .
Je Ferris , dus de Lorregne et marchis , faiz savoir a touz que pour ce estaubli en ma presence mui amé et feaul sires Regnaus dou Nuef Chas tel , chevaliers , et Jehans , sez niez , voeiz de Nomenei , ont recogneu par davant moi qu'il ont parti l'eritaige mon signor Liebaut de Haute Piere , lour seu re qui fut , que lour est escheus de par lour femes , en tel meniere que mes sires Regnaus davant dis an porte pour sa pertis en heri taige por lui et pour sez hoirs la moitié dou ban de Bertrimostier , c'est a savoir la moitié par devers Pissamberc , ensi com li riviere de Fa ve lon porte en homes , en femes , en rentes , lou tenors , et touz les homes et les femes menans de la cort et lor tenors , la vache rie , lou jardin , lou waignaige , les preis sor la riviere de Fave , lou molin de la court , lou boix de la Frasse en la riviere de Fave , dés lou pont de Warnisfosse en amont , la vante de Saint Dyé et quan que mes sires Liebaus avoit a Saint Dyé , et quan qu'il avoit a Annouz et on ban , et quan qu'il avoit a Lespange et a Merchel desouz Fauconpiere et les douz preis de Faucompiere , et quan qu'il avoit a Frovile et on ban en touz us et en touz prous .
Et doit mes sires Regnaus païer pour ceste partie les anfans de Lussere qua rante solz chascun an en la vante de Saint Dyé , et vint solz a Moïenmostier , c'est li partie que mes sires Regnaus an porte de l'eritaige mon signour Liebaut davant dit qui fut en contre Jehan de Nomenei davant dit .
Et cil Jehans an porte por sa partie en contre cestie pertie la moitié dou ban de Bertrimostier , c'est a savoir la moitié dou ban de Bertrimostier par devers l'englise de Bertrimostier , ensi com li riviere de Fave lou porte , sauf tout ce que nomeis est davant en l'autre partie .
Et est a savoir en ceste partie en homes , en femes et en toutes lour tenours , et les vint et quatre solz c'om doit , fors de ban de cens et lou bruel de Rave tout et la riviere de Fave dés lou pont de Warifosse en avaul , et ce que mes sires Liebaus de suz dis avoit a Corroi au jour qu'il fu mors , et tout ce qu'il avoit a Sancis et on ban , et quan qu'il avoit a Decimont et tout ce qu'il avoit a Velaucourt et on ban de par l'avesque de Mes , et les vins solz c'om doit a Deunevre , et la vigne de Breque mel .
Et doit Jehans païer pour ceste partie chascun an douze solz a Ondonein de Laweline , et cinc solz a l'englise de Bertri mostier .
En tesmoignaige de la quel chose et pour ce qu'ele soit ferme et estauble sunt ces lettres saielees dou seel de ma court sauf mon droit , a la requeste des dis signor Regnaut et Jehan .
Ceu fut fait quant li miliaires nostre signor courroit par mil douz cens quatre vins et quatre , lou jour des octaves de Paikes .
Je Ferris , dus de Lorregne et marchis , fais savoir a touz que pour ce establi en ma presance mui amei et feaul sires Regnaus do Nuefchastel , chevaliers , et Jehans ces niez , voeiz de No menei , ont recogneu par davant moi que il sunt acordei en tel meniere que des parsons qu'il ont faites de l'eritaige que lour est escheus de par mon signor Liebaut de Hautepiere , lour suere qui fuit , dont il ont lettres de ma court , que li partie que Jehans an porte pour son heritai ge doit demorer a dame Ysabel , mere a dit Jehan , pour son douaire toute sa vie .
Et doit li dit Jehans panre et metre en la partie mon signour Regnaut desus dit la moitié tant com la mere au dit Jehan vivera .
Et aprés lou decet la dite dame doit li dis Jehans demorer en la partie que sa mere davant dite tenoit pour son heritaige .
Et mes sire Regnaus davant dis n'i puet jamais riens reclamer , ni autres pour lui , et doit demorer li dis sires Reg naus en l'autre partie en paix , en tel meniere que li dis Jehans n'i puet jamais riens recla mer , ni autre pour lui .
Et est assavoir que ce drois ostoit niant a dit Jehan de l'eritai ge de Corroi que est cheus en sa partie dou bastans , qui est dou conte d'Ausaiz , que mes sires Regnaus davant dis li doit restorer la moitié .
Et ce drois estoit niant au dit Jehan de l'eritaige de Velacourt , mes sires Regnaus davant dis li doit serre la moitié .
Et est assa voir que mes sires Regnaus desuz dis doit aidier a maintenir l'eritaige de Corroi a l'ave nant de ce qu'il tient de la terre mon signor Liebaut de Hautepiere , ensi com il at fait jusqu'a ci de ce qu'a la werre an partanroit des costanges .
En tesmoignaige de ceste choses et pour ce qu'ele soit ferme et estauble sunt ces lettres saïelees dou seel de ma court sauf mon droit , a la requeste des dis signor Regnaut et Jehan , les quelz furent faites l'an de nostre signour par mil douz cens quatre vins et quatre , lou lundi aprés les octaves de Paikes .
Je Ferris , dus de Lorregne et marchis , fais savoir a tous que teil partie com il est escheut et puet escheoir a mon seignour Aubert de Pargnei , chevalier , de par Godin , mon sargent de Prignei , qui fut , et de par Alezon sa fame pour raison de dame Bourgete , fame celui seignour Aubert et fille Godin et Alezon sa fame devant dis , c'est bien par mon grei et par mon loz que cil sire Aubers et sui hoir la tengnent a tous jours mais en fié et en homaige de moi et de mes hoirs , en accroissance dou fié de ses ho mes qu'il tient a Pargnei , qu'il eit repris de moi sans les censauz et les fiez que mue vent anciennement d'autrui .
Et an doient chacun an a tous jours mais cil sire Aubers et sui hoir qui le dit fié tenront quatre mois de warde a Prignei .
En tesmoingnaige de ces choses je en ai donei ces lettres saelees de mon seel , que furent faites quant li miliaires courroit par mil dous cens quatre vins et qua tre ans , lou diemange aprés feste Seint Philippe et Seint Jaike , on mois de mai .
Nous Bouchars , par la grasce de Deu eslius de Mes , et nous , Ferris , dus de Loherenne et marchis , faisons conoissant a tous cheus qui ces lettres verront et orront ke acors est fais entre nous en tel maniere ke li estains de Bussoncourt demoure au duc entierement en tel maniere ke nous , dus , devons rendre par le eswart de trois proudomes , se cil troi se a toi doient et s'il ne se acordoient a l'eswart des deus qui se acorderoient , c'est assavoir mon signour Renaut dou Nuef Chastel , mon segnor Phelippe de Gilleberviller et mon signor Jehan de Marsau , chevaliers es homes de l'eveschiet de Villeines et de Remereville , cheu que li estans devant dis ait pourpris doulour , prei por prei , terre por terre , ausi vaillans .
Et est encore acordé ke la Nueveville c'om dist Bussoncourt et la fortereche et quan ke i apent fuers le dit estanc , et Remereville et quan ke i apent , et Vileines et quan ke i appent , et cheu que nous , eslius devant dis , avons a Courbessal , a Gillerancourt , a Arembeaviller et a Sourneiville et as appendises doient estre a no dous , c'est a savoir as eveschié de Mes et a la duchié de Lorengne permenaublement , moitié a moitié parmi et partout , ne ne se puet li uns de nous acroistre es dis leus sans l'autre .
Et est encor acordé ke nous ne poons retenir es dis leus nus des homes de l'eveschiet , ne des fiés , ne des wardes de l'evesciet , ne des homes , ne de fiés , ne des wardes de la duchiet , fors cheus la maintenant i sont , ne des homes dou chapitres de Mes , se ce n'astoit par l'acort de nous dous .
Et est encor a savoir ke li dus puet rompre son estanc dessu dit et laissier fuers de trois ans en autres , s'il li plait ke nous , eslius desus dis , ne l'on poons riens demander .
Et nous , dus devant dis , le devons restouper en bone foi an plus tost ke no porrons , ne ne poons la chacié de celui estanc lever plus haut k'ele est maintenant , se par lor grei le esliut devant dit n'estoit , et se nous , dus devant dis , voliens laissier fuers ou rompre le dit estanc plus tost ke trois ans , ne autres en quel tans ke ce fust , faire le porriens et tant com li moulins saroit a mourre de celui estanc por celei raison , nos , dus devant dis , devons rendre au dit esliut ou a l'evesque qui qui onques seroit la vaillance de tant de moture , com il averoit eut de damaige a l'eswart de dous prodomes .
Et devons nos , eslius et dus devant nommei , faire molins es bans qui sont et seront de ceste communité la ou on les porroit faire convenaublement , et penre et metre moitié a moitié .
Et est assavoir ke li troi chevalier desus dit s'il s'acordoient et s'il ne s'acordoient li dui qui s'acorderoient doient prisier la vaillance de Remereville et dou ban , et de Villeines et dou ban , les quels nous , eslius , tenons a maintenant et ceu ke nous , eslius , avons a Cour bessal , a Gillerancourt , a Arembeaviller et a Sourneville et as appendises , et doient encore prisier la vaillance de la dite Nueveville de Buchoncourt et dou ban , la quele nous , dus , tenons maintenant , et le molin et la tuileriei et toutes autres vaillances sans le dit estanc .
Et se les dites villes de Remereville et de Villeines et ceu des autres vil les desus dites et li ban ke nous , eslius , i avons valent mieux ke la dite ville de Buchoncourt , ne li bans , ne li molins , ne la tuilerie , ne les autres vaillances sans le dit estanc , nous , dus desus dis , devons rendre et restaulir a l'esliut desus dit , et metre en part awec la communité des autres leus devant dis tant com il vauront plus a l'eswart des trois chevaliers desus dis s'il s'acordoient , et s'il ne s'acordoient a l'eswars des dous qui s'acorderoient , en autre tel signouraige , en autre tel point , com nous eslius li metons en homes en prouaiges et en autre teuls vaillances au plus prés des leus desus dis , fors de fortereche ou nous , dus , les veiriens .
Et nous , esleus , devons autre tel faire au duc se les chozes de Buchoncourt et dou ban , ensi comme eles sont chi desus devisees valoient mieux ke celes de Remereville et de Villeines , et des autres leus desus dis .
Et est ancor a savoir ke de chou ke nous , esleus devant dis , demandiens au duc por chief dou raport le segnor de Aspremont la defaction et la rendaige des pleiges des prisons de Vi et de Marsau , il est acordei ke nous , dus devant dis , finer a ceus de nostre terre et faire doner lettres de tesmoig naige de quitanche qu'il ne puent riens demander a ceu pour cui il furent pleige .
Et li dus n'est de riens tenus des autres qui ne seroient de sa terre , ne ne l'en puent cil qui en furent waigie , ne cil pour cui il en furent pleiges , ne nous esleus , ne autres por nous , ne pour iaus riens demander .
Et est ancor acordei ke des homes de la communité qui est faite entre nous , ke nous , esleus deseure dis , ne nous em poons ne ne devons aidier encontre la duchié , ne nous , dus de seure dis , contre l'aveschié et qui promiers de nous les sommonra , il s'en doit aidier pour sa terre defendre .
Et devons avoir maieurs et justice communes .
Et nous , esleus et dus deseure nommei , avons promis par nos fois fianciés ke nous bien et loiaumant tenrons les chozes devant dites , ensi com meelés sont chi desus devisees et ordenees , ne ne venrons encontre par nous ne par autrui , en tout ne en partie .
En tesmoignaige des queles chozes , nous avons mis nos saiauls a ces presentes lettres , qui furent faites quant li milliaires couroit par mil deus cens quatre vins et quatre ans , le joesdi devant le ascention nostre segneur .
Je Yde dite de Mireville , fame mon seignour Jehan de la Nueve Warnesperch , fais savoir a tous que je ai vendui et aquitei et aquit a tous jours mais sans nul recleim pour moi et pour mes hoirs a noble prince mon chier seignour Ferri , duc de Lorreigne et marchis , quan que je ai , poie et devoie avoir ou chastel de la Nueve Warnesperch et ou bourc defvers , et en tout le pourpris de celie montengne ou li chasteis de celie Warnesperch siet , soit pour raison d'eschoite que me puist venir , ou pour rai son d'aquest q mes sires Jehans , mes maris desus dis , eust fait a mon tans , soit pour raison de dowaire qui me soit ou fut assig neis de par le devant dit seignour Jehan mon mari , pour dous cens livres de meceins boins et leaulz , les queiz deniers je ai receu dou devant dit duc en bone monoie et leaul contee et nombree .
Et m'an tang pour bien païee .
Et en cest fait ai je renuncié et renonce as exceptions de fraude , de bordie , et a ceu que je ne pusse dire que je soie deceue outre la moitiee dou droit prix et especialment a l'exception de la monoie non nombree et non eue , a toutes lettres , a tous privilaiges de pa pe , de legat , de prince , queiz qu'elles soient , a toutes allegations , defensions , raisons , a tous drois escris et non escris que me pourroient aidier en cest fait , et a devant dit duc nure , et a toutes autres exceptions queiz qu'elles soient especialment a droit qui dit que generauz renuntiations ne vaut .
Et cest vendaige et aquitance desus dis promat je et ai promis pour moi et pour mes hoirs fermement a warder et tenir par mon sairement corporelment donei , ne que je venrai encon tre le vendaige et aquitance desus dis en tout ne en partie , par moi ne par autrui , pour raison de dowaire , ne por autre raison nulle queiz qu'elle soit .
Et tant com en cest fait me sousmat je en la juridiction l'official de la court de Toul et weul et me consent que se je venoie encontre le vendaige et l'aquitance desus dis par moi , ne par autrui , en tout ou en partie que li , officiaulz desus dis , m'escommeniet et feist denuncier pour escommeniee par tout ou que je se roie , et ma terre m'eist en entredit a la requeste dou pourtour de ces lettres .
En tesmoingnaige des queiz choses et pour ceu qu'elles soient fermes et estables sont saelees ces lettres de mon seel avec le seel de la court l'official de Toul , qui i est mis avec le mien seel a ma proïere et a ma requeste .
Et nous , officaulz de la court de Toul desus dis , avons mis le seel de la court de Toul a ces presentes lettres en tesmoingnaige de veritei a la proïere et a la requeste de dame Yde desus dite .
Ceu fut fait quant li miliaire nostre seignour courroit par mil dous cens quatre vins et quatre ans , lou jeudi prochien devant Panthecouste .
Je Henris , cuens de Wideimmont , fais savoir a tous que je ai mis en ploge et en rendour de W  noble baron mon chier seignour Ferri , duc de Lorreigne et marchis , envers mon seignour Huon dit Tripotel , chevalier de Nuefchastel , de seix vins livres et seix livres de boins toulois , a païer et a r  oir sexante et deix livres de boins tou lois au fors vint et doubleis se toulois  decheu a ceste prochienne feste Seint Remei que vient ou chief d'octembre  kes aprés venant sexante livres de boins toulois ou fors vint et doubleis  estaient de riens decheu par ansi com il est desus dit et devisei .
Et  i avoit damaige ne cousten ge , ne il ne autres pour lui en  fust en la dite plogerie et rende rie , je sus tenus dou rendre em  lour simple pa rolle sans  et m'an po  et waigier par aulz et par au trui pa  mon loz .
En tesmoignaige de ceu je ai donei ces lettres saelees de mon seel , ce furent faites l'an de graice mil dous cens quatre vins et cinc , ou mois de marz .
Je Wautrins , escuiers , fis mon seignour Raoult dit Choufat , chevalier , fais savoir a tous que je suis hons lieges de vant tous homes a noble baron mon chier seignour Ferri , duc de Lorreigne et marchis , en aprés mon seignor l'eveke de Toul , et tang et doi tenir je et mi hoir aprés moi de mon seignour lou duc devant dit et de ses hoirs aprés lui en fié et en homaige tout ceu que je tang et que je ai et puis avoir a Gon dreville et on ban en quelque chose que ceu soit , parmei dimei an de warde que je et mi hoir qui lou devant dit fié tenront , an devons chacun an a tous jours mais de warde a Gondreville .
Aprés est assa voir que mes chiers sires li dus devant dis m'ait bien païei de tout ceu qu'il ot onques a faire a moi de cest jour en airiers de quelque chose que ce fist , et l'en aquit et ai aquitei a tous jours mais por moi et por mes hoirs , car il en eit assez fait a moi dou tout , et de ma prison ou je sui pris por lui et de mes despans et de toutes autres choses queiz qu'elles soient tant com de cest jour en arriers .
En tesmoingnai ge de ces choses je en ai donei ces lettres saelees a ma proïere et a ma requeste dou seel de la court l'officaul de Toul .
Et nous , officiaulz de la court de Toul a la proïere et a la requeste de Wautrin devant dit avons mis lou seel de la court de Toul a ces presentes lettres en tesmoingnaige de veritei .
Ce fut fait l'an de graice mil dous cens quatre vins et quatre ans , lou samedi prochien aprés mi karame .
Je Ferris , dus de Lorregne marchis , fais savoir a tous que sires Reniers , chevaliers , sires de Hassonville , estaublis por ceu en ma presence , ait reconeu que il por vint livres de toulois qu'il devoit a l'abbei et a covent de Moïenmostier , dou tans trespassei por la mostié seignor Watier , son peire , seignor de Hassonville , qui fut , et por lo remeide de s'arme et de ses ancessors , donne et otroie a tous jors mais perpetuelmant a l'egleise de Moïenmostier vint et un souls de tolois corsaibles a panre chescun an en la rente de Hassonville ou en la taille , se on i faisoit taille , en leu de la rente par mon los et par mon crant de cui fié ceu muet et par lou los et par lo crant seignor Watier son fil , seignor de Tornoy et a païer chescun an a messaige l'abbei et lo covent davant dis a Hasson ville lo demein de Pasques , et de ceu faire et a tenir doit estre li maires de Hassonville en la fauté l'abbei de Moïenmostier davant dit .
Et s'il avenoit que li vint et un souls devant dit ne fuissent païé dedans les octaves de Pasques chescun an , il seroient doble lo demein des octaves par lo los et par lo crant seignor Renier seignor Watier davant dis .
Et en tesmoignaige de veritei ai je donné ces lettres saïelees de mon saïel a l'abbei et a covent davant dis par la proïere et par la requeste seignor Renier et seignor Wautier davant dis , sauves toutes autres lettres que li abbés et li covens davant dit ont des dis seignors Re nier et Wautier .
Ce fut fait et donné l'an nostre seignor mil dous cens quatre vins et cinc , on mois de mai .
Je Ferris , dus de Lorregne et marchis , fas savoir a touz ceaz qui ces presentes lettres varront et orront que pour ce estaubli en ma presence mui amei et feaul sires Regnaus du Nuef Chastel , chevaliers , et Jehans , voeiz de Nomenei , ont recogneu et recognousent de lour plainne volantei qu'il ont perti les fiez , les maisons et les boix mon signour Liebaut de Hautepiere , chevalier qui fut , qu'estoient encor a pertir , en tel meniere que li dis sires Regnaus , chevaliers , an porte pour lui et pour cez hoirs en contre lou dit Jehan , son nevou , en ceste pertie lou fié que mes sires Aubers de Laweline tenoit de mon signor Liebaut davant dit , c'est a savoir lou ban de Laweline et tout ce qui apent .
Et an porte lou fié que li anfant de Lusere devoient tenir de mon signour Liebaut davant dit , c'est a savoir lou ban de Lusere et quanqui apent , et les quarante solz que mes sires Liebaus desus nomeiz lour assist a Saint Dyel en accreissance de lor fiez .
Et an porte en ceste pertie lou fié que Jaiquas de Gerecourt tenoit de mon signor Liebaut devant dit , ou qu'il lou tenist .
Et an porte la nueve grainge que siet davant la court et les fosseis et tout lou porpris des lou premier poncel qui est en la voie de Burtrimostier par de vers la davant dite grainge en jusques a la riviere de Fauve , ensi com les grans aunes que sunt de la maison de la court lou portent , et des les davant dites aunes en jusquez on meiz a la Chenneviere quanque mes sires Liebaus i avoit , fors que lou meiz et la voie qui est nomeis en l'autre pertie .
Et an porte lez douz yeres de meiz com dist en la Chenneviere davant dite et la petite piece de terre que est en costé la maison la Malebasse , le enson lou devant dit meiz .
Et lez douz yeres de meiz que sunt desour la maison Huwillue lou paxour et lou meiz as Rosiers , qui eit darriers la grainge .
Et an porte en ceste pertie la moitié dou chastel de Faucompiere , c'est a savoir dez lou premier crenel qui est aprés la chapele par devers lou marchel , en jusquez a la porte toute la pertie par devers lez fos que est amaisenee , sauf ce que est nomeiz en l'autre pertie .
Et an porte la moitié de la coste de Faucompiere suz coi li devant dis chasteaz siet et la moitié dou boix qui est entour lou devant dit chastel , c'est a savoir dez lou darrien angle de la chapele par devers les folz en ligne jusques au chamin desouz toute la pertie par devers les fos .
Et an porte la moitié dou meiz qui est davant la tour , ensi com li angles de la tour par devers la barre lou donne jusquez au coingnat qui eit entre lou chamin et la tranchié toute la moitié par devers les fos .
Et tout lou boix de Longe Serre des la porte de Faucompiere jusques a la riviere de Voloigne desour de celle tout , ensi com li haus dou boix lou donne , tout ce que eawe porte par devers les fos .
Et ensi com awe porte par devers lou chamin qui vat de Faucompiere a Docele .
Et est a savoir que li chapelle de Faucompiere , et li tours , et li puis , et li porte dou chastel sunt commun , et tuit li chamin et toutes les issuez dou chastel de Faucompiere sunt commun et communes .
Et s'il avenoit qu'il faucist riens en ces chosez desus dites , c'est a savoir la chapelle , la tour , lui puis et la porte dou chastel davant dit chascuns i meteroit la moitié .
Et est a savoir que li tours dou chastel doit avoir son usuaire deix piez dedens et deix piez defuers lou chastel devant dit en touz sans .
Et est a savoir com ne puet ne ne doit amaisonner prés de la tour plus haut prés que de deix piez .
Et est a savoir que les vint et quatre charrues que li terre mon signor lou duc de Lorregne et marchit doit , c'est a savoir li chastelerie de Bruieres et li Vaus dez Chans si com li dit sires Regnaus et Jehans lou dient sunt communes .
Et est a savoir que tant com werre seroit dou conte d'Assay pour lou fiez de Cor roi que de la coustange qu'il cousteroit au retenir chascuns i meteroit a l'avenant qu'il tanroit de l'eritaige mon signor Liebaut devant dit .
Et est a savoir que se drois et jugemens en oster niant dou fié de Corroi , cil qui ceste pertie tanroit an ran deroit a l'autre pertie la moitié .
Et est a savoir que se riens demoroit a pertie que ne fust devisei ou lou doit pertir .
Et est encor a savoir que cil qui ceste pertie tanroit , n'iroit de niant a l'omaige de celui qui l'autre pertie tanroit de chose qu'il renist au ban de Corroi .
Et est a savoir que cil qui ceste pertie tanroit doit maintenir sa pertie dou chastel de Faucompiere davant dit en tel meniere que damaige n'an vegnent a celui qui l'autre pertie tanroit .
Et toutes cez parsons desuz nomees sunt faites par lou concort et par l'otroi de mon signor Regnaut et de Jehan davant nomeiz , sauf mon droit et sauve toute la premiere parson que est estei faite par lou tesmoingnaige des lettrez de ma court .
Et est encor a savoir que li dis Jehans at recogneu pour lui et pour sez hoirs qu'il ne puet ne ne doit riens reclamer par lui ne par autrui en ceste pertie desuz dite par nule raison quelz qu'ele soit , sauf ce que lez pastures sunt communablez sans damaige faisant d'icez leuz et d'aillours .
Et est a savoir que aprés ceste pertie desuz dite est contenue et devisee li pertie lou dit Jehan , en tel meniere que li dis Jehans an porte pour lui et pour sez hors en contre lou dit signour Regnaut , son oncle , en ceste pertie lou fié que mes sirez Ferris de Corroi , chevaliers , tenoit de mon signour Liebaut davant dit , c'est a savoir lou ban de Corroi et quamqui apent .
Et an porte lou fié que mes sires Huars li Vogiens de Denuevre , chevaliers , qui fut tenoit de mon signour Liebaut davant dit , c'est a savoir lou ban de Xermammenil et tout ce qui apent .
Et an porte lou fié que mes sires Pieres Maugues , chevaliers de Vy , tenoit dou dit signour Liebaut en quel leu qu'il lou tenist , sauf lou fié qu'il tenoit de sa feme premiere .
Et an porte lou fié que mes sires Warniers d'Arches , chevaliers , tenoit de mon signour Liebaut davant dit , et tout lou fié que li graives de Sainte Margueree tenoit de mon signor Liebaut davant dit , en quel leu qu'il lou tenist .
Et an porte lou fié que Arnous Aisiez , citains de Mes , tenoit dou dit signor Liebaut , c'est a savoir quanque li devant dis Arnous tient a Ancei et on ban .
Et an porte tout lou fié que Yeulas de Nancei tenoit de mon signour Liebaut davant dit , ou qu'il lou tenist , et lou fié de Sandralrui desour Laweline .
Et an porte la maison de la court , c'est a savoir la maison close de Palis et de Fosseiz , et lou jardin qui siet en costé la maison et lou prael et les ymers davant et darriers la davant dite maison , sauf ce que les pastures sunt communaublez sans damaige faisant de celui leu et d'aillors , c'est a savoir dez lou premier poncel qui est en la voie de Burtrimostier par devers la maison davant dite jusquez a la riviere de Fave , ensi com les grans aues que sunt davant la dite maison lou portent , et sunt lez davant dites grans aues de la davant dite maison .
Et an porte en ceste pertie quanque mes sires Liebaus desuz dis avoit des les davante dites aues en amont jusques a la vile de Fave , par desai la riviere .
Et an porte tout lou meiz qui est de sour la maison Huellue lou paxour , fors que lez douz yeres que sunt par devers la maison Huellue davant dit .
Et an porte encor la voie que est de la davant dite maison close de Palis jusquez au meiz davant dit .
Et an porte en ceste partie la moitié dou chastel de Faucompiere , c'est a savoir dez lou premier crenel aprés la chapelle en jusques a la porte toute la pertie par devers lou marchel .
Et est a savoir que li chapele et li tours et li puis et li porte dou chastel sunt commun .
Et s'il avenoit qu'il de fausist niant en toutez cez chosez desuz dites , c'est a savoir la chapelle , la tour , lou puis et la porte dou chastel chascuns i meteroit la moitié .
Et est a savoir que li tours doit avoir son usuaire deix piez dedens et deix piés defuers lou chastel da vant dit en touz sans .
Et est a savoir com ne puet ne ne doit amaisonner prés de la tour plus haut prés que de deix piés .
Et est encor en ceste pertie la moitié dou meiz qui est davant la tour defuers lou chastel desuz nomei toute la pertie par devers lou marchel , c'est a savoir ensi cum li anglez de la tour se porte en jusques au cognat , qui est entre lou chamin et la tranchié que est par devers lou marchel .
Et an porte la moitié dou boix de Longe Serre , c'est a savoir dez la porte de Facompiere en jus ques a la riviere de Volongne desous Docele , tout ce que porter eawe par devers Decimont et par devers lou marchel , ensi com li haus dou boix lou donne .
Et an porte la moitié de la coste et dou boix de Facompiere , c'est a savoir ensi com li dar riens anglez de la chapele par devers les fos , lou porte a ligne en jusques an chamin desouz toute la pertie par devers lou marchel .
Et est a savoir que tuit li chamin et toutes les issues dou chastel de Facompiere sunt commun .
Et est a savoir que lez vint et quatre charrues que li terre mon signour lou duc de Lorregne et marchit doit , c'est a savoir li chastelerie de Bruieres et li Vaus des Chans , si com li dit sires Regnaus et Jehans lo dient , sunt communes .
Et toutes ces chosez sunt de ceste pertie fuers ce que mis est en commun .
Et est a savoir que tant com bestant seroit dou conte d'Assay pour lou fié de Corroi davant dit , que chascuns doit metre a l'avenant de la coustange et de la werre qui tanroit de l'aritaige mon signour Liebaut davant dit .
Et est a savoir que se drois et jugemens ostener niant dou fié de Corroi et de l'eritaige , cil qui tanroit l'autre pertie an randeroit la moitié de ce que drois et jugemens en osteroit a celui qui ceste pertie tanront .
Et est a savoir que se riens demoroit a per tie que ne fust deviseir on lou doit pertir .
Et est encor a savoir que cil qui ceste pertie tanroit , n'iroit de niant a l'omaige de celui qui l'autre pertie tanroit de chose qu'il tenist on ban de Corroi .
Et est encore a savoir que cil que ceste pertie tanroit doit maintenir sa pertie dou chastel de Facompiere davant dit , en tel meniere que damaige n'an vegnent a celui qui l'autre pertie tanroit .
Et est encore a savoir que li dis sires Regnaus at recogneu pour lui et pour sez hoirs qu'il ne puet ne ne doit riens reclamer en ceste pertie , il ni autres pour lui par nule raison , quelz qu'ele soit , fors ce que li dis Jehans li doit faire droit en mon hostel de l'aimaige , de l'eschoite mon signour Liebaut davant dit , s'il l'an voloit riens demandeir et que le hore que li dis Jehans en averoit fait droit une fois en mon hostel , il an demorroit en paix d'enqui en avant dou dit signour Regnaut et de sez hoirs .
Et toutez ces parsons desuz nomees sunt estei faites par lou concort et par l'otroi de mon signour Regnaut et de Jehan davant nomeis , sauf mon droit et sauve tout la premiere parson que est estei faite par lou tesmoignaige des lettres de ma court .
Et pour ce que ce soit ferme chose et estauble sunt cez lettres saïele es dou seel de ma court de Nancei , a la requeste et a la proïere des dis signour Regnaut et Jehan , que furent faites en l'an de nostre signour par mil douz cens quatre vins et cinc , on mois d'aoust .
Nous Giles dis de Mereville , chevaliers , et dame Eliceus , sa feme , faisons savoir a tous que nous avons vendu par vendaige lealment fait , outroïé et aquitei a tous jours mais por nous et pour nos hoirs a nouble home nostre chier signour Ferri , duc de Lohereigne et marchis , a tenir lui et ses hoirs a tous jours mais , la moitié entierement de la ville de Bremoncort et dou ban en tous uz et en tous preuz , c'est a savoir en homes , en femes , en terres , en prelz , en bois , en eawes , en rentes , en censes , en droitures , en fours , en molins , en ban , en justice , en seignorie , et en toutes autres chozes quelz qu'elles soient .
Et ceste moitié davant dite avons nous vendu en elluef et con droit elluef par le grei et par le lous de mon signour Milon de Vendieres , chevalier , de cui fié la dite moitiés movoit qui en ait fait droit elluef a tous jors mais .
Et avons fait cest vendaige pour quatre cens et cinquante livres de boins tollois , dont nous avons receu plain paiement et entier en deniers conteiz et nombreiz , et nous en tenons pour bien païé entierement .
Et avons promis et creantei par nos fois donees corporelment que nous contre cest vendaige et ceste aquitance davant dis ne vanrons jamais , ne ne ferons aller par nous ne par autrui , pour raison de doaire , ne de don de noces , ne pour autre raison nulle quelz qu'elle soit , en tout ne en partie .
Et nous en somes devestu et l'en avons envesti et fait saisi tenant et prenant , et l'an devons porter bone warantie et leaul jusques a droit .
Et en avons renoncié et renonçons a l'excep cion de la menoie non nombree et non eue et non receue , a tous drois escris et non escris , a toutes exceptions de decevement , de restitucion , a tous privileges , a toutes indulgences , a toutes aides de fait et de droit , et au droit que dist generaul renonciacion ne mie valoir et gene ralment et especialment a tout ce que nous porroit aidier en cest fait et a nostre signour le duc davant dit , ne a ses hoirs grever .
Et par quoi ceste presente letre puist estre malmise ne cessee en aucune partie , et por ce que ce soit ferme choze et estauble , nos en avons donei ses presentes letres saelees a nostre proïere et a nostre requeste dou sael a l'onorauble pere en Deu frere Conraut , par la grace de Deu e vesque de Toul , et dou sael de la cort l'officiaul de Toul .
Et nous , freres Conraut , par la grace de Deu evesques de Toul , et nous , officialz de la court de Toul , avons mis les saelz davant dis en ses presentes letres en tesmoingnaige de veritei a la requeste dou signour Gilon et de dame Eliceut , sa feme davant dis , que furent faites l'an de grace nostre signour mil douz cens quatre vins et cinc , on mois de septembre .
Je Milés dis de Vendieres , chevaliers , fais savoir a tous que com mes sires Giles de Mereville , chevaliers , et dame Eliceus , sa feme , aient vendu et aquitei a tous jours mais a noble home mon chier signour Ferri , duc de Loheregne et marchis , la moitié de Bremoncort et dou ban en tous uz et en tous preuz qui est de mon fié , c'est bien par mon grei et par mon lous , et en ai fait droit elluef a tous jours mais de celi moitié et en ai aquitei et aquit por mois et por mes hoirs a tous jours mais touz servises et tous homaiges que je poie et devoie demander por raison de celi moitié davant dite .
En tesmoingnaige de ses chozes , je en ai donei ses letres saelees a ma proïere et a ma requeste dou sael honorauble pere frere Conraut , par la grace de Deu evesque de Toul , et dou sael de la cort l'officiaul de Toul .
Et nous freres Conrauz , par la grace de Deu evesques de Toul , et nous , officiaulz de la cort de Toul , avons mis les saelz da vant dis en ses presentes letres en tesmoingnaige de veritei a la requeste et a la proïere de signour Milon desus dit , que furent faites l'an de grace nostre signour mil douz cenz quatre vins et cinc , on mois de septembre .
Nous Thiebaus , cuens de Bar , faisons savoir a tous que nos avons receu de noble home Ferri , duc de Lorraine et marchis , cinc cenz livres de tournois pour le termine de ceste Saint Remei passee , les queilz cinc cenz livres doient estre rabatues de la soume des vint mile livres que li dis dux nos doit , si com il est contenu en lettres que nos avons dou dit duc .
En tesmognaige de la queil chose , por ce que ferme soit et estable , nos avons mis nostre seel en ces presentes lettres , que furent faites l'an de grace mil dous cenz quatre vins et cinc , le jour de feste Tous Sains , on mois de novembre .
A lour trés chier signor Ferri , duc de Lohorraine et marchis , Boëmons de Sarebruche , chevaliers , et Nicholes ces filz , Godelmans dis de Torviler , chevaliers , et Robers ces freres , lor service apareliet en toutes choses .
Sires , nos vos faisons a savoir que ceu est bien par nostre crant et par nostre loz , et ce vos an prions et requarons que vos , aprés lou descet nostre chier oncle Jehan , signor de la Nueve Warnisperch et voweiz de Chaucey , et aprés lou descet de dame Yde , sai fame , donés et otroïés ai signor Thierri de Warnisperch , chevaliers , et a ces hoirs , a Thierri et a Jehan , freres , filz mon signor Jehan dit lou Grant , qui fuit , et a lors hoirs , a touz jors mais , la vowerie de Chaucey entieremant et les appendises , en fié et en homaige , et que vos voillés saïeler les lettres que an sunt faites , que doient estre saïelees de vostre saïel et dou saïel nostre chier oncle devant dit .
En tesmoignaige de ces choses , vos anvoïons nos ces lettres saïelees dou saïel moi , Boëmont de Sarebruche devant , que je i ai mis por nos tous pour ceu que nus des autres ait nun saïel fors que moi .
Ces lettres furent faites l'an de graice nostre signor M CC quatre vins et cinc ans , lou jor de la feste saint Thomes l'apostre .
Je Ferris , dus de Lorreinne et marchis , fais savoir a touz que par devant moi estaubliz Symonins diz Tribolas de Bleinville ait recogneu en droit et en justice que il donne et ait donei por Deu en almone perpetuel a Deu et Seint George et az freires dou Temple de la maizon Deu defvers Luneville por la raizon de ceu que il est confreires de la dite maizon , son prei qui siet ensenz lo pont qui est en la voie de Cerveivilleir , li quelz preis fuit Cunessete dite Balle la Crosiee , dou quel prei dit il doit porteir bone warentie et leaul az diz freires envers totes gens .
Et se il deffailloit de warentie non portee il en met en la main des diz freires et ait mis sa maizon que il achatait a Hueillon dit lo Grancblanc , li quelle siet defvers la grant porte de Luneville .
Et ait encor promis et promet que il ne puet aleir jamais encon tre lo don de la dite almone par lui ne per autrui .
En tesmoingnaige de veritei ai je mis lo seel de ma court en ces lettres a la requeste dou dit Symonin , que furent faites a Luneville l'an de graice mil douz cens quatre vins et cinc , lo mardi apreiz l'ap parition .
Je Ferris , dus de Lorreinne et marchis , fais savoir a tous que je ai donei et doing a mon chier cusin et feaul Hanri , signor de Blancmont , teil fiei et teil homaige com Ferris de Fontenoi , escuiers , mes hom qu'on dit fil le conte de Toul , tenoit de moi , si com de Fontenoi le chastel , dou bourc et de la vile .
Et cest don ai je fait a devant dit Hanri pour le servise qu'il m'eit fait plusors fois .
En tesmoingnaige de la quel chose , je l'en ai donei ceste letre saelee de mon sael , que fut faite l'an de graice mil dous cens quatre vins et cinc , le diemange aprés l'octave de la purification Nostre Dame .
Ferris , dus de Lorreigne et marchis , a Gerardin , prevost de Saint Dyé , sa grace cuis je t'aie autre fois commandei que tu feisses ressasir lou doïen et lou chapistre de la Fahiele , je te mans et commans que tu les fai ressasir et fai oster la sentence qui est donnee contre Wautrin de Lussre , et se tu as rien pris de la choze , lou chapistre pour l'encoison de ceu , si le rent quite .
Et aprés ces chozes ce Wautrins wet rien demander au doïen ou au chapistres davant dis , si fai temoure les parties davant moi ou davant mon bailli pour panre droit .
Donees a Mirecor l'an de grace par mil dous cens quatre vins et six , lou juedi aprés l'annonciation Nostre Dame .
Je Gerardins de Condei , escuiers , fis seignour Fourke de Condei , chevalier , qui fut , fais savoir a tous que pour sexante livres de toulois que nobles hons mes chiers sires Ferris , dus de Lorreigne et marchis , m'eit donei dont je me tang pour bien païez entierement en deniers conteis et nombreis , je suis devenus ses hons liges devant tous homes en après l'eveke de Mez mon seignour , et li doi dimei an de war de chacun an a tous jours mais je et mi hoir on chastel a Gondreville .
Et est assavoir que les sexan te livres de toulois devant dites doi je metre en acquest a la requeste mon seignour lou duc devant dit , li queiz acquez soit soufisans as sexante livres devant dites .
Et le devons tenir , je et mi hoir , en fié et homaige a tous jours mais de mon seignour lou duc devant dit et de ses hoirs .
Et pour ceu que ce soit ferme chose et estable , je en ai donei ces presentes lettres saelees dou seel de la court l'officiaul de Toul et dou seel de la court l'officiaul lou grant arcediacre de Toul en tesmoingnaige de veritei , a ma proiere et a ma requeste .
Et nous officiaul de la court de Toul et de la court lou grant arcediacre de Toul avons mis les seelz devant dis a ces pre sentes lettres en tesmoingnaige de veritei a la requeste et a la proïere de Gerardin devant dit , et furent faites l'an de graice mil dous cens quatre vins et seix ans , on moix de mai .
Je Ferris , dus de Lorregne et marchis , faiz savoir a touz que je ai veu unes teiz lettres sainnes et entieres saïelees dou seel fre re Jehan de Vilers , mastre et garde de l'ospitaul de Saint Jehan de Jerusalem , des quelz lettrez li tenours est teiz .
: Freres Jehans de Vilers , par la graice de Deu de la sainte maison de l'ospitaul de Saint Jehan de Jerusalem , humles mastres et garde des povrez de Crist , a touz ceaz qui varront cestes presentes lettres , salut en nostre signour .
Nous faisons savoir a touz que freres Guillaumes Pijons , jadis priours de France , donna ou finaige de nostre vile de Larsouz delez Nancei , en la dyocese de Toul , terre as Juis de Lorregne pour faire un cimetiere de lor loi parmi ce que li dit Juis nos an doient païer un marc d'argent et douze touloiz de cens chascun an lou jour de la feste Saint Remei .
Et se li dis cens n'estoit païez au jour nomei , nous les panriens VIII jors aprés sans encoison .
Et cestui cens desuz dit doient li dit Juis païer au governeour de nostre maison dou Viez Aitre delez Nancei ou a son certain commandement .
Et se hons demoroit en la terre que nos lor avons donnee , il seroit en nostre justice et nostre hons tant com il seroit demorans , et nos serviroit chascun an de douz livrez de poivre a la saint Remei , et cil qui aprés lui van dront , ne plus ne lor poons demander s'il ne lou mesfont .
Et se li Juis issoient de la duchié de Lorregne , il revanroient sans encoison a la tenour dou cimetiere davant dit jusquez a seit ans par lou cens paant des annees trespassees , de quoi il ne l'averoient païé par euz ne par autrui .
Et volons et otrions et confermons par lou consel de nos freres que li cimetieres que lidit Juis ont fait en la dite terre et les maisons et les a croissemens , ensi com les bonnes sunt devisees soit tenu a touz jours sans rapeller ensi com il an sunt tenant au jourd'ui .
Et se li dit Juis vuelent acroitre lour cimetiere , nos orrions que il lou puissent acroitre sauve nostre raison .
Et de toutes cez chosez desus dites nos lor an devons porter garantie encontre toutes gens selonc raison .
En tesmoin de la quel chose nous saïelemes cez lettres de nostre seel de France , escrites a Corbuel , en nostre maison , en l'an de nostre signour mil douz cens quatre vins et six , lou lundi aprés la Trinitei .
Et pour ce que ce soit ferme chose et es tauble , sunt cez lettres saïelees dou seel de ma court de Nancei , dez quelz lettres on ne me puet demander fors que tesmoingnaige , donnees l'an de nostre Signour mil douz cens quatre vins et six , lou jeudi aprés feste Saint Piere et Saint Pol , ou mois de julet .
A son trés chier signour honorauble Ferri , duc de Lorrainne et marchis , Margue rite , dame de Triconville , son servise apparilliei .
Sire , je vous fais a saivoir que lou vendaige que je et Richars mes fils avons fait a chaipitre de Toul de ceu que nous aviens a Uruphes que je lou los et que il est fais par mon creant et par mon grei pour la quel choze ge vous prie si cum a mon signour que vous les lettres que Richars mes fils vous porte de wanrentie a pourter a chaipitre saelés et la vouliés saeler .
Et je vous en osterai de tous cous et de tous damaiges .
Et por ceu que ceu soit ferme choise ai je ces presentes lettres saelees de mon sael et dou sael lou doyien de la crestientei de Bel Rain que j'ai fait mestre a ma requeste en ces presentes lettres .
Et nous , doïens de la chretientei de Bel Rain desus dis , a la re queste de la dite dame Marguerite avons mis nostre sael en ces presentes en tesmoignai ge de veritei , que furent faites l'an de graice mil dous cens quatre vins et six ans , lou samedi devant la division des apostres .
Nous Bouchars , par la graice de Deu elleuz de Mez , faisons savoir a tous que nous avons teilz covenances a noble baron Ferri , duc de Lorreigne et marchis , c'est assavoir com li dis dus die que nobles hons nostre hons Henris , cuens de Salmez , tengne et doie tenir de lui More hanges le Chastel et la ville et quan qui appent , que s'il avient ou avenoit que li dus desus dis eust ou peust avoir ne atignait par le droit de son ostel , rien nulle en la dite Morehan ges ne ez apartenances , que nous ne autres pour nous n'an peons ne ne devons aidier ne faire ai dier par nous ne par autrui lou dit Henri , conte de Salmez , ne les siens , par quoi li dis dus ne joïst entierement de quan que drois de son ostel le donroit ou aurait donei .
Et est encor assavoir que se le dis dus peoit avoir ne acquerre par le droit de son ostel ou d'autre seigneur en avoit acquis rien en Xowemberch le Chastel , ne en toutes les apartenances de la dite Xowem berch , soit en fiez , soit en wardes , en homaiges et en heritaige , que nous ne autres pour nous ne peons ne ne devons aidier ne soustenir le dit Henri , conte de Salmez , ne ses hoirs , ne les lours , par quoi li dis dus ne joïst entierement de tout quan que drois de son ostel ou d'autre seignour li auroit donei ou donroit en la dite Xowemberch , ne ez apartenances par quelque raison que ce fust .
Et est encor assavoir que com nous diens que Puthelanges et les apartenances soit nostres fiez et mueve de l'evechié de Mez , et com li dus desus dis die que ce soit li siens fiez et mueve de la duchié .
Nous faisons assavoir par ces presentes lettres que s'il ament ou amenoit que nous retigniens et aïens encon tre le dit duc le dit fié de Puthelanges et des apartenances , li dis dus an doit panre droit et faire droit devant nous et en nostre ostel , et ceu que drois de nostre ostel li donroit , nous l'an feriens joïr com sires .
Et s'il avenoit que li dis dus an porte le dit fié de Puthelanges et des apartenances encontre nous , il pourroit le dit fié de Puthelanges et des apartenances et ceuz qui tenroient le dit fié de me ner par le droit de son ostel , si com dou dit fié .
Et de quan que drois de son ostel l'en donroit ou auroit do nei , nous ne autres pour nous ne pourriens ne ne doïens aidier ne faire aidier le dit Henri , conte de Salmez , ne ses hoirs , ne les lour , par quoi li dis dus ne joïst en paix entierement de tout ceu que drois li donroit ou auroit donei , ensi com desus est dit .
Et est encor a savoir que le dus desus dis puet s'il li plait chescier par le droit de nostre ostel , Caistres et les apartenances que sont noz et qui estoit nostres fiez envers le dit Henri , conte de Salmez , ou envers ses hoirs .
Et de ceu que drois de nostre ostel donroit a dit duc de la dite Caistres et des apartenances et dou fié qui movoit de nous , nous l'an doïens faire joïr com sires , sauf ce que Caistres et ceu qui appent en fiez , en wardes , en homaiges et en heritaiges , demore a nous et a l'evechié de Mez a tous jours , quoi que li dus desus dis attente par droit encontre le dit conte de Salmez ne ses hoirs , mais ceu qu'il attendroit par droit en nostre ostel encontre le dit con te de Salmez nes ses hoirs , nous les devons destreindre com sires , par quoi li dis dus en ait son assez selonc le droit de nostre ostel .
Et avons promis et prometons a dit duc par nostre foi donee corporelment que nous tenrons toutes ces choses fermes et estables que ci desus sont devisees sans aller encontre par nous ne par autre en tout ne en partie .
Et prometons encor a dit duc que nous li ferons boin droit et hastif , selonc le droit de nostre ostel en bone foi et leament , de toutes les choses desus dites , selonc la fourme desus dite .
Et pour ce que ce soit ferme chose et estable nous en avons donei ces presentes lettres saelees de nostre seel en tesmoingnaige de veritei , que furent faites quant li miliaires de l'encarnation nostre seignour courroit par mil dous cens quatre vins et seix ans , lou diemange aprés l'exaltation Seint Croiz , on moix de sep tembre .
Je , Everas , et je , Walerans , freire conte de Dous Pont , faixons a savoir a tous ke mes sires Thirris , chevalleirs de Warnesperch , nostre hom , eit recogneut par devant nos qu'il est devenus hom liges a noble home et nostre amei sig nour Ferri , lo duc de Lorrenne et marchis , devant tous homes , sauf l'omage que li dis Thirris doit a nos devant tous homes .
Et en eit repris li dis Thirris lo neuf molin ke li dis Thirris eit fait entre Ser vignei et Raville .
Et l'an doit li dis Thirris , il et sui hoir , a duc et a ses hoirs a tous jours mais demei an de warde a la Nueve Warnesperch .
Et por ceu que ce soit ferme chose et estable avons nos mis nostre sael a ces presantes lettres a la requeste do dit Thirri , ke furent faites l'an de grace mil CC et quatre vins et seix ans , lo mercredi aprés l'aparicion nostre signor .
Je Wautrins de Craveichamp c'on dit Pekerne , escuiers , fais savoir a tous que pour vint livres de toulois que nobles hons mes chiers sires Ferris , dus de Lorreigne et marchis , m'eit donei , je suis devenus ses hons liges devant tous homes en aprés la liegei que je doi a Henri , conte de Wadeimmont , pour raison d'Odile ma fame tant com elle vivereit .
Et est assavoir que aprés lou decez d'Odile ma fame devant dite , je suis hons liges devant tous homes a mon seignor le duc devant dit .
Et est encor assavoir que je ai repris de lui en fié et en homaige tout ceu que je ai , et puis , et doie avoir a Crepei et a Dom martin delez Charmes , en tous loz et en tous prous , que doit valoir cent soldees de terre a fors .
Et s'il non valoit , je les doi parfaire .
Encor est assavoir que desor en avant je et mi hoir qui le dit fié tenrons devons chacun an a tous jours mais dimei an de warde a Einville , et le devons tenir je et mi hoir en fié et en homaige dou devant dit duc et de ses hoirs .
Et pour ceu que ce soit ferme chose et estable je en ai donei ces let tres saelees dou seel de la court l'officiaul de Toul a ma proïere et a ma requeste .
Et nous , officiaulz de la court de Toul , avons fait saeler ces presentes lettres dou seel de la court de Toul en tesmoingnaige de veritei a la requeste et a la proïere de Wautrin de vant dit .
Ceu fut fait l'an de graice mil dous cens quatre vins et seix ans , le mardi devant feste Seint Vincent , on mois de janvier .
Nous Eeudes d'Assey , chevaliers , fis signour Milon , chevalier qui fut , et Aliz , fame celui Edon , faisons savoir a touz que nous avons vendui et aquitei par vendage leiaul fait por nous et pour touz neus hoirs a noble baron nostre chier signour Ferri , duc de Lorreigne et marchis , a tenir lui et ses hoirs a tous jors mais toute l'eschoite entierement que nous est escheue en quel maniere que ce soit , de par la mort dame Alis de Bruch , que fut fame lou si gnour Gerart de Betanges , chevalier , c'est a savoir a Nuefviller , ou chastel , et en la ville , et ou ban , et en toute la chastellerie et en toutes les apartenances et les appendises en homes , en fames , en terres , en preiz , en boix , en awes , en rentes , en censes , en droitures , en ban , en justice , en seigno rie et en toutes autres chouzes queiz qu'elles soient , sans riens a retenir , fors les homages des fiez que nous demorent et tel raison cum nous por rons avoir en l'eschoite de la terre d'Alemangne , por raison de l'aquest que cil sires Gerars de Bekanges fist au tens celie dame Aliz , sa fame devant dite .
Et avons fait cest vendage et ceste aquitance devant dis pour dous cens livres de tollois dont nous avons receu plain paiement et en tier et nous en tenons pour bien païei entierement en deniers conteiz et numbreiz et en faisons desor en avant lou devant dit duc saisir tenant et pre nant des chouzes devant dites .
Et l'en devons porter bonne warantie et leiaul envers toutes gens lui et ses hoirs jusques a droit , fors que envers lou signour de Choisuelz et ses hoirs .
Et avons promis et creantei par nous fois donnees corporelment , por nous et por nous hoirs , que nous contre ceste vendage et ceste a quittance ne venrons jamais par nous ne par autrui , par raison de dowaire , ne de don de nocei , ne por autre raison queiz qu'elle soit .
Et por ce que ce soit ferme chouze et estauble , nous en avons donnei ces lettres saelees a nostre proïere et a nostre requeste dou seel de la cort de Toul en tesmon gnaige de veritei .
Et nous , officialz de la cort de Toul , avons fait saeler ces presentes lettres dou seel de la cort de Toul en tesmongnai ge de veritei a la requeste et a la proïere de signour Eudon et de dame Aliz , sa fame devant dis , ce fut fait l'an de grace mil dous cens quatre vins et seix , on mois de fevrier .
Ge Renauls , sires de Ronmont , fas conessant a tous que nos avons fait et establi entre moi et l'abbei et lou couvent de Belchamp un four bannel a Mooncort , onquel four je ai la moitié et li esglise de Belchamp l'autre moitié et avons establi pargiés en la vile et on ban de Mooncort ou je doi penrre la moi tié et Belchamp l'autre moitié .
Et en menues censes preng ge la moitié et li Belchamp l'autre moitié .
Et les doit mes maires ascensir et lessier par lou conseil de l'esglise de Belchamp .
Et est a savoir que Belchamps ne prent riens en censes qui muevent dou fiez de Grignonviler ne en celes dou fiez de Hanneres ne en la cro ee lez lou bruel .
Et s'il avenoit qu'il aferit amende dou meffait dou four , je leveroie les amendes de mes homes et li esglise de Belchamp des s et autre tel des pargiés et dou meffait dou four et des pargiés aferoit amende des homes deforains le penroie la moitié et li esglise de Belchamp l'autre .
Et montent les pargiés par nostre establissement li chevaus qui at age de ferrer IIII deniers , et cil qui n'at age de ferrer II deniers , et li grans biche II deniers , et li vels annas I denier , et li pors I denier , et li chievre I denier , et li berbis I obole , et li oie I obole .
Et se li messiers trove home en damage a warde faite , il doit V sous .
Et est a savoir se mes bestes et celes de Belchamp sont prises en damage , eles ne paï ent point de pargiés for que lou damage .
En tesmognaige de veritei ai je fait seeler ces lettres de mon sel et dou sel de la cort de Toul .
Ce fu fait quant li meliaires corroit par M CC LX cinc ans , on moiz de mars .
A noble baron et puissant son trés chier et amé segnor mon seignieur le duc de Lorrenne , Gauchiers de Chateglon , sires de Creci , vostres chevaliers , salut , et moi aparelié a vos comman demenz et a vostre boinne volanté .
Sires , je vous pri et requier que vous , sire , voilliez baillier ou fere baillier a mon segnor Thommas Couperel , chevalier , VIII vinz livres de tournois que vous me devez encores de la demourante de XIII vinz livres , des quiex vous estiez tenuz a moi de la perte de mes chevaus , sire , et je vous en clain quite tout sus quant vous les li auroiz bailliez .
Sire , pour ce que cete chose soit certainne et que vous la creoiz mieuz , je li ai envoié les letres que je avoie de vous de treze vins livres , qu'il vous vaudra pour moi quant vous li auroiz baillié ces diz VIII vins livres .
En tesmoingnaige de la quele chose je ai seelees de mon seel ces presentes letres , qui furent fetes a Creci , l'an de grace mil deus cenz quatre vinz et eus , le jour de fete Nostre Demme en marz .
Nos Thiebaus , cuens de Bar , faisons cognoissant a tous que nos avons receu de noble home nostre coisin et seignor Ferry , duc de Lorrainne et marchis , cinc cenz livres de tornois pour la paie que il estoit tenus a nos affaire au termine de ceste Pasque passee , les quelles cinc cens livres doient cheoir et estre rabatues de la summe des vint mille livres que li diz dux nos doit , si com il est contenu as lettres pendens que nos en avons seellees dou seel dou dit duc .
Et porce que ce soit ferme chose et estable , nos avons fait seelleir ces lettres de nostre seel , que furent faites l'an de grace mil dous cens quatre vins et sept , le joedi aprés Penthecoste .
Je Ferris , dus de Lorreinne et marchis , faiz savoir a touz que par devant moi estaubli Demoingins Grifons , maires de la Nueve Ville c'um dist en Virnez , Poirelz dou Ru , Martins Chaignars , Aubriaz li genres Raffant , Watereiz li corvesiers , Jehans li Asnés , Dams et Olriaz eschavin , Warins li groz fevres , Poiras li charretons , Gerardas , Reniers li pointelaz , Olris li fevres , Stovenaires li genres Hanrion , Jeinnins li freres Gerardat Demoingez de Voge , et Lorenoins por tote la ville et chascuns por lo tout , ont recogneu que il doient a mon amei Hanri , chevalier , signor de Blancmont , treze livres de tollois et cent quartes de avoinne a la mesure de Denuevre a ceste fe ste Seint Remey ou chief d'octembre , et a la Pasques venant apreiz dix livres de tollois , et a la feste Seint Martin venant apreiz cent quartes de avoinne a la mesure de Deneuvre , l'avoinne et l'argent a rendre dedens Luneville a dit Hanri , chevalier , ou a son comandement az termines desuz diz chascune annee jusques a quatre ans ensivans continuement , et en comencent les annees a ceste feste Seint Jehan Batiste que or vient .
Et de ceu ont il estaubli ploiges et rendours maistre Durant de Luneville , mon clerc , en la main de mon amei Hanri de la premiere annee por lo dit blef et argent , Hanri , abbei de Belchamp de la seconde annee , Jehan Beignar , mon cellerier de Luneville et Maingenei , fillaistre Thieriat dit Pie de Buef , qui fuit de la tierce annee , et Parisat lo fil Valence de la quarte annee , et maistres Durans mes clercs lo doit faire boin .
Et se des ploiges et rendours deffailloit a mon amei Hanri , chevalier desuz dit , il pourroit aller az chatelz de la dite Nueve Ville ou que il les troveroit et les pourroit vendre et despend dre , par lo loz et par lo creant , des persones desuz dites jusques a tant que il seroit païeiz entierement de la dite somme de bleif et de argent , ensi cum il est desuz devisei .
En tesmoingnaige de veritei ai je mis lo seel de ma court en ces lettres auvec lo seel Jehan , abbei de Luneville , a la requeste des persones desuz dites , que fu rent faites a Luneville l'an de graice mil douz cens quatre vins et sept , on mois de junet .
Nos Thiebaus , cuens de Bar , faisons cognoissant a tous que nos avons receu de noble home nostre coisin et seignor Ferri , duc de Lorraine et marchis , cinc cens livres de tornois por le termine de ceste feste Saint Remei passee , et nos en tenons por bien païés , les quelles cinc cens livres doient cheoir et estre rabatues de la summe des vint mille livres de tornois dont li diz dux est tenus a nos , si com il est contenu as lettres pendens que nos avons dou dit duc scellees de son seel .
En tesmoignage de la queil chose , por ce que ferme soit et estable , nos avons mis nostre seel en ces presentes lettres , que furent faites l'an de grace mil dous cens quatre vins et sept , le lundi aprés la feste de Toussains .
Nous Bouchars , par la graice de Deu evekes de Mez , faisons savoir a tous que com nous aiens mis en ploge pour nous et en nom de l'evechié de Mez nostre amei et feaul noble baron Ferri , duc de Lorreigne et marchis , de deix mile livres de fors provenesiens de tenir teil raport com noble baron Robers , dus de Bourgongne , et Jehans d'Avennes , cuens de Hyenault , diront et raporteront des bestans et des descors de nous et dou conte de Bar qu'il ont sor aulz , selonc les lettres qu'il en ont se li dis dus i avoit damaige , ne costenge en quel meniere qu'il li eust .
Nous sons tenu dou rendre entierement et an seroit creuz par son sairement sans autre prueve .
Et nous en obligens nous et noz biens et les biens de nostre evechié de Mez presens et avenir , que li dis dus an prangne et faice panre par lui et par autrui par nostre grei et par nostre loz tant qu'il i eust ses damages et ses costen ges entierement , si com desus est dit .
Et s'il avoit damaige ne costenge a waigier , ne a faire waigier , nous sons tenu dou rendre entierement ausi et an seroit creuz par son sairement sans autre prueve .
Et nous an pourroit ausi waigier et faire waigier par lui et par autrui par nostre grei et par nostre loz , tant qu'il seroit païez de tout , ensi com desus est dit .
Et pour ceu que ce soit ferme chose et estable , nous l'en avons donei ces lettres saelees de nostre seel , que furent fai tes l'an de graice mil dous cens quatre vins et sept ans , lou samedi aprés feste Seint Mar tin en yver .
Je Ferris , dus de Lorreinne et marchis , faiz savoir a touz que par devant moi estaubliz Symonins li cleircs de Luneville , filz Thiriat dit Pencemal qui fuit , ait recogneu que il done et ait donei en almone perpetuel por lo remide de s'arme et de ses ances sours a l'iglize de Belprei , tout son heritaige que escheus li est et escheoir li puet de part peire et de part meire .
Et ait encor creantei par sa foi donee corporel ment que il encontre lo dit don et almone ne puet aler par lui ne par autrui .
En tesmoingnaige de veritei ai je mis lo seel de ma court en ces lettres a la requeste dou dit Symonin , que furent faites a Luneville l'an de graice mil douz cens quatre vins et sept , on mois de jeinvier .
Nous officiaulz de la court de Toul , et je , Pierres de Vacolour , fis mon seignor Joffroi , seignour de Vacolour , faisons savoir a tous que par devant nous establix mes sires Gerars de Bouc , chevaliers , ait recogneu que il ait donei , aquitei et aquite en heritaige a tous jours a noble home Ferri , duc de Lorreigne et marchis , teil droit , teil raison , teile action com il avoit , pooit et devoit avoir , pour lui et pour ses hoirs , a tous jours sans mant a reclamer , a Mengnieres , a Seint Pieremont , a Seint Morise et as bans des leuz devant dis , que sont dou fié le dit duc , si com il dit , soit en homes , en fames , en terres , en preis , en boix , en eawes , en justice , en rentes , en censes , en droitures , en ban , en justice , en seig norie et en toutes autres choses queiz qu'elles soient , sans riens a retenir pour la somme d'argent dont les dites villes et li dit ban estoient en waige a devant dit duc .
Et se les choses desus dites valoient plus que la soume d'argent dont elles estoient en waige , il les done et aquite a devant dit duc , pour lui et pour ses hoirs sans jamais a reclamer .
Et ait promis li devant dis sires Gerars , par son sairement corporelment donei , qu'encontre cest don et ceste aquitance ne venret jamais par lui ne par autrui , en tout ne en partie .
Et quant a cest fait renonce et ait renoncié li devant dis Gerars , as exceptions de fraude , de bondie , de deception , a toutes allegations , deffensions et raisons de fait et de droit , a tous privilaiges , a toutes lettres , a toutes indulgences de pape , de legat , de prince , empetrees et a empetrer , et a tous autres drois escris et non escris qui pourroient adier a devant dit seig neur Gerart en cest fait et a devant dit duc nuire , et especialment a droit qui dit que generauz renunciations ne vaut .
Et quant a ceu s'en somat li devant dis Gerars en la juridition de la court de Toul et weut et se con sent que s'il venoit contre ces choses desus dites , en tout ne en partie , que nous , officiaulz desus dis , le feissiens denun cier por escommeniei par tout .
En tesmoingnaige de la quel chose nous , officiaulz desus dis , avons mis le seel de la dite court de Toul avec le seel Pierre de Vacolour desus dit a ces presentes lettres a la proïere et a la requeste de seignour Gerart desus dit , que furent faites l'an de graice mil dous cens quatre vins et sept ans , le jour de feste Seint Vincent , ou moix de janvier .
Nous officials de la court de Toul , et je , Pierres de Vauquelour , filz mon signour Jofroi , signor de Vauquelour , faisons savoir a tous que par davant nous estaubliz mes sires Giras de Bouc , chevaliers , ait requenau qu'il ait vendui et quitei et aquite pour lui et pour ses hoyrs a noble home Ferri , duc de Lohereine et marchis , tel partie et tel droit com il ay a Romons et as apartenances ou qu'il soit , et dont il muesce , c'est a savoir lou quart dou chastel de Romons et des apertenances et toute l'eschoite entierement que li est achavé de par mon signor Renaut , signour de Romont , qui fut , ou qu'elle soit , et decui qu'elle muesce , soit en homes , en femes , en terres , en preis , en bois , en eawes , en justizes , en rentes , en cences , en droitures , en ban , en justice , en signorie , en fiés et en homaiges et en toutes autres chozes quels qu'elles soient , sens riens retenir pour seix cens livres de tournois noirs , la quelle somme d'argent li diz sires Girars at reçau dou dit duc en deniers contés et nombrés , si com il dit .
Et promi cest vandaige doit pourter warantie li davans dis dus au davant dit Girar , si comme li diz sire Girars lou dit anver tous cels qui niant li pourroient demander por les dettes dou signour Renaut , signour de Romons , qui fut , tant com il eu affiert a la partie dou dit Girart , c'est a savoir por lou quart .
Et a promis li dis sires Girars par son sairemant sus ceu donnei corporelmant pour lui et por ses hoirs , qu'il encontre cest vandaige et ceste aquitanse , ne vanroit jomais par lui , ne par autrui an tout ne an partie .
Et quant a cest fat renonce et at renoncié li diz Girars , a l'exception de la menoie non numbree , non aue as exceptions de fraude , de boidie , de deception , a toutes allegations , deffensions et raisons de fat et de droit , a tous previleiges , a toutes lettres , a toutes indulgences de pappe , de legat , de prinse , empetrees et a empetrer , et a sen qu'il ne puisse dire qu'il soit desans , outre la moitié dou droit pris et a tous autres drois escris et non escris , que porroient aidier au davant dit signour Girart en cest fat et au davant dit duc nuire , et especialment a droit qui dit que generauls renonciacions ne vaut et quant a se si s'en met le davant diz Girars an la juridicion de la court de Toul .
Et weut et se consent que q'il venoit contre cest vandaige et ceste aquitance desus dite , an tout ne an partie , que nous , officiauls dessus diz , l'escome mesiens et feissiens denuncier pour escomenie par tout .
En tesmongnaige de la quel choze nous , officiauls desus diz , avons mis lou sael de la dite court de Toul auvec lou sael Pierre de Vauquelour desus dit en ces presentes lettres , a la priere et a la requeste dou signour Girar desus dit , et furent faites l'an de grace mil dous cent quatre vins et sept , londemain de la purefication Nostre Dame , en mois de fevrier .
Nous Thiebaus , cuens de Bar , faisons cognissant a tous que nos avons receu de noble home nostre signor et coisin Ferri , duc de Lorraine et marchis , cinc cens livres de tornois que il nos devoit por le termine de ceste Pasques novellement passee , les queilz cinc cens livres doient estre rabatues des vint mile livres de tornois que il nos doit , si cum il est contenu en lettres que nos avons de lui seellees de son seel .
En tesmognaige de la queil chose , nos avons mis nostre seel en ces presentes lettres , que furent faites l'an de grace mil dous cens quatre vins et oyt , le mercredi aprés la quinzainne de Pasques .
Je Walerans de Guerodezech , chevaliers , frers mon seignour Bro cart , fais savoir a tous que pour seit vins et deix li vres de meceins que nobles hons Ferris , dus de Lorreigne et marchis , m'eit donei , dont je me tang pour bien païez en tierement , je suis devenus ses hons liges devant tous ho mes en aprés honorable pere l'eveke de Mez , et noble da me Lore , dame de Seint Desier .
Et ai repris dou dit duc a tenir moi et mez hoirs de lui et de ses hoirs en fié et en homai ge lige , tout ceu que je ai et puis et doie avoir en la ville d'A menges et ou ban , en tous uz et en tous prouz , et tous les fiez et tous les homaiges ausi c'on i tient de moi .
Et pour ceu que ce soit ferme chose et estable , je en ai donei ces lettres saelees de mon seel en tesmoingaige de veritei , et furent faites l'an de graice mil dous cens quatre vins et eut ans , lou jour de fe ste Seinte Croix , on moix de mai .
Nous Bouchars , per lai graice de Deu eveskes de Mes , faisons savor a tous que nous dovons au noble baron no chier ami Ferri , duc de Lorrenne ai marchy , cent livres de boens messins , les quelles cent livres il nous ait prastet en nostre grant besioig , que sunt converti en prouaige et en l'eutulitei de nostre eveschiet de Mes. Et est a savor ke nous li somes tenut de païer les cent livres davant dittes ai ceste feste Saint Remi que nous attandons prochinnement venant .
Et ce nous deffalins dou paiement au terminne desus dit , en partie ou en touet , nos otrions et est nos grés que li davans dis dus elle per nostre bone volentei et sans meffaire , et fesse aler a nous wagiere et a nous waiges de nostre eveschiet de Mes , juskai tant que nous li aiens païet entierement la some davant dite .
Et ce il ou autres por lui avoit ne cost ne daigmaige an peunir ou an waigier , nous li serons tenus d'ostier tous les coust et tous les daimaiges et l'en croirins per sai pleune parole sans autre prueve .
En tesmoignaige de veritei sunt ces pre sentes lettres saelees de nostre saïel , que furent faites l'an de graice mil CC quatre vins et ouet ans , on mois de junet .
Je Ferris , dus de Lorreingne et marchis , fais assavoir a tous que je donne plein pooir a ma trés chiere niece Beautris , contesse de Lucembourch , de donner bone porprise et loïal de moi et de Conraut de Richiercourt , jusques aus octaves de feste saint Martin qui or vient , a toutes gens cui elle la vourra donner .
Et telle pourprise com elle donret dusques au jour dessus nommei , je tanrai et ferai tenir Conraut dessus dit loïalment .
En tesmoingnaige de veritei sont ces presantes letres saïelees de mon sael , que furent faites l'an nostre signour mil dous cens quatre vins et oet ans , le mardi aprés les octaves de la Saint Remi on mois d'octambre .
Je Ferris , dus de Lorreigne et marchis , fais savoir a tous , que establis pour ceu en ma presence , Bartremins de Provenchieres , escuïers , mez hons , est recogneu par davant moi que il eit donei et assignés a damoiselle Gertrui sa fame eut vins livres de toulois , sus la moitié de tout son heritage et de tous ses acquaz , sauf lou dowaire celie Gertrui , pour leu restoir et pour la recom pensation de ceu que cil Bartremins dit qu'il prist en li en ma riaige , qu'il dit qu'il eit despandui en païer ses deites et allours .
Et ceu est fait par mon grei et par mon loz , de cui fié ceu muet , sauf mon droit .
En tesmoingnaige de ces choses , je en ai donei ces lettres saelees de mon seel a la requeste dou devant dit Bartremin , et furent faites l'an de graice mil dous cens quatre vins et eut ans , loudemein de feiste Seint Luc ewangelistre , on moix d'octembre .
Nous Thiebauls , cuens de Bar , faisons cognoissant a tous que nos avons receu de noble home nostre coisin et seignor Ferri , duc de Lorraine et marchis , cinc cens livres de bons petis tournois , des quelz nous nos tenons por bien païez , pour la paie que li diz dux nos doit dou terme de ceste feste Saint Remey om chief d'octobre novellement trespassee , les quelles cinc cens livres doient cheoir et estre rabatuez des vint mille livres dont li diz dux est tenus a nos , si com il appert par les lettres que nos en avons dou dit duc .
En tesmongnaige de la quel chose , pour ce que ferme soit et estable , nous avons fait seeleir ces lettres de nostre seel , que furent faites l'an de grace mil dous cens quatre vins et oyt , le juedi aprés feste Saint Luc ewangeliste .
Je Pierres dou Pont , chevaliers de la dyocese de Trevers , fais savoir a touz que je suiz devenus hons lieges a noble baron mon chier signor Ferri , duc de Lohorraine et marchis , et a ces hoirs devant tous hommes , an aprés l'archevecke de Trevers et le conte de Lucenbourch , et j'ai repris de lu et de ces hoirs de quant que j'ai d'alleu a Mercey et ou ban et ou finaige de Mercey , et la warde tele com je l'ai en la maison et en l'anclostre de Mercey et ceu que messires Colars de Merey et Raules de Wolmerenges , mes cusins , reporteront que se li doie sorre alleour a plus prés de Mercey et lou doïons tenir je et mi hoirs de lu et de ces hoirs en fié et en hommage a touz jours mais , ce com desus est dis .
En tesmoignaige de veriteit et pour ceu que ce soit chose ferme et estauble ai je fait saieler ces presentes lettres de mon saïel , que furent faites l'an de graice nostre signor M CC quatre vins et eut ans , lou demain de la feste Saint Mathie l'Apostre , en fevril .
Je Joffrois , sires d'Aixe , chevaliers , fais savoir a touz que mes chiers sires nobles hons Ferris , dus de Lohoreigne et marchis , m'eit donnei a ma vie sai maison de Velezperch et l'estan que siet desouz , et seix livres de messins en sai rante de Wadervenges , et seix livres de messains en four de la dite Wadervenges , et seix livres de messains en la halle de la dite Wadervenges , et seixante sols de messains en la pischerie de la dite Wadervenges , et trente maldre de blei en terrai ges de la dite Wadervenges , et deix maldres de blei en ces molins de la dite Wadervenges .
Et ces deniers desus dis doie je panre et avoir ou mes comandemans , c'est a savoir la moitié a la Saint Remei , et l'autre moitié a la chandelour ensuiant aprés et lou blef desus dit entieremant a la Saint Martin et comanse li premiers paï ement de l'argent a ceste Saint Remei venant , et a la Saint Martin aprés li païemant dou blef , et ensi d'an en an aprés ensuiant , tant com je tenrai les dites choses .
Et m'eit ancores donnei sai ville de Dulestors , en ban et an justice , entieremant en tel droit et en tel usaige com il la tenoit , sauf lou disme des terraiges et des paixonaiges et lou mesnue disme , ansi com il les avoit de devant qu'il retient pour lui .
Et toutes ces choses desus dites entieremant teing je et doie tenir en fié et en homaige de lu toute mai vie , et aprés mon descet toutes ces choses desus dites entieremant doient revenir a lui et revenront san debait de nuluy , ne ne porroit nuns demander rien eis choses desus dites pour raison de doing , ne de homaige , ne de devoir , ne de saizine , ne pour autre raison nule , quel qu'elle fut , ne mettre nun devait en quelque men niere que ceu fut , par quoi les choses desis dites entieremant et paixiulement ne revenissent a lui , ansi com desus est dit .
Et s'il defailloit de lui avant que de moi , les choses desus dites revenroient a ces hoirs entie remant san debait de nuluy aprés mon descet .
Et est ancores a savoir que je ne pui , ne ne doi oster ne mettre fors de mes mains les choses desus dites , ne nules des choses desus dites par doing , ne par vendaige , ne engaigier , ne par eschainge , ne en nule autre menniere quel qu'elle soit , se par sai volantei n'estoit , enz re venroient les devant dites choses entieremant aprés mon descet a lui ou a ces hoirs , ce com desus est dit , san contredit et san debait de mes hoirs ne d'autrui .
Et m'eit ancores donnei l'usuaire enz ces boix pour la dite maison de Felzperch , tant com je tenrai la dite maison ce com desus est dit .
Et pour ceu que ceu soit ferme chose et estauble , l'en ai je donnei ces presentes lettres saieleez de mon saïel en tesmoignaige de veritei , les quels furent faites l'an de graice nostre signor mil dous cens quatre vins et eut ans , lou samedi prochein aprés la feste Saint Mathie l'Apostre , en mois de fevrier .
Je Ferris , dus de Loheregne et marchis , fais savoir a tous que je pour l'arme de moi et de mes ancessours , et pour les torfais que je ai fais a l'en glize de Moyenmostier de l'ordre Saint Benoit , de l'eveschié de Toul , ai donei , outroïé et aquitei , done , outroie et aquite par ses presentes letres , pour moi et pour mes hoirs aprés moi a tous jours , a l'abbei et au convent de la dite englize de Moyenmostier quan que je et mi hoir aviens , avoir poïens et deviens a Moyenmostier et on ban , et en villes , et en bans apartenans a l'englize de Moyenmostier davant dite , et tout ce que je et mi hoir aviens , avoir poïens et deviens a Barbonville et on ban , et a Sainte Marie et on ban tout entierement sans riens a retenir , et l'ome de Assey et ses hoirs que je avoie en la rue l'abbei a Assey sauve la warde de l'englize de Moyenmostier et des appendises que demorent a moi et a mes hoirs aprés moi a tous jours , et le commun cri de la terre sans malengin et sans enchoison de moi et de mes hoirs aprés moi , et les sergens , et le charroi en tel meniere , c'est a savoir quatre vins sergens , et seix chers chacun a seix bues le moins ou a dous chevals , en oz ou en chevau chiés , ou mes cors iert , ou li cors de celui qui iert dus et sires de la duchié .
Et li sergens qui ne vanroit qui fauroit dou compe des quatre vins sergens davant dis païeroit dix solz de tollois , et li chers qui fauroit dou compe des seix chers davant dis païeroit ausi trente solz de tollois que li abbés et li convens desus dit me doient faire païer a moi , ou a mes hoirs aprés moi , ou a nostre commandement .
Et cil ne le fai soient , je et mi hoir aprés moi les en porriens waigier ou faire a waigier sans meffaire , et fors les trois homes que je ai a Barbonville , c'est a savoir Olriet , Jehannin et Huesson , qui me serviront moi et mes hoirs aprés moi toutes lor vies , et lour hoir serviront et demorront a l'englize de Moyenmostier , si tost con il vanront a lour condus c'il sunt demorant a Barbonville .
Ne je , ne mi hoir aprés moi , ne nous poï ons , ne devons jamais acroistre en bans et en villes desus dites de Moyenmostier , de Barbonville et de Sainte Marie , ne as apartenances des bans et des villes desus dites , et fors le larron et le murtrier des homes de l'englize de Moyenmostier , les quelz li justice de l'englize de Moyenmostier davant dite doit demener justicier et jugier au droit et au uz et au costumes des villes et des bans de l'englize de Moyen mostier , et puis les doit delivrer a ma justice pour telz com il seront , et de quelque hore que il les eussent ensi delivrei il en seroient quite et la remenance de telz doit demorer entierement a l'englize de Moyenmostier sans partie d'autrui .
Et se aucuns des homes de la dite en glize de Moyenmostier estoit restus ou pris en ma terre pour fait dont il deust estre deffais , et il estoit requis par l'abbei ou par le convent de Moyenmostier ou par lor certain messaige , je , et mi hoir aprés moi , ou nostre commandemens lor devons delivrer pour justicier si con drois seroit et puiz le doient delivrer a ma justice , pour faire ensi com il est davant devisei .
Et est encor a savoir que je , ne mi hoir aprés moi , ne poï ons ne devons jamais fermer ne faire a fermer par nous , ne par autrui , chastel , donjon , ne forteresse en heritaiges ne en treffons de l'englize de Moyenmostier , ne a Haute Pierre , ne aillours en leus qui sont de ma warde .
Et se autres li voloit fermer , je et mi hoir aprés moi le de vons deffendre et destorner lealment et en bone foi .
Et c'il avenoit que li home de l'englize de Moyenmostier eussent aucune choze a faire a mes homes , ne li mien au lour , chacuns averoit l'amende de la defection de son home , chacuns en son leu selonc ce qu'il i affierroit .
Et se aucuns de mes homes faisoient force , tors , ou outraige au villes ne au bans de l'englize de Moyenmostier , la justice dou leu ou li meffais seroit fais , le doit faire a deffaire au drois , au uz et au costumes dou leu , et les puet retenir jusques a droit tant qu'il aient deffait le meffait que fais i seroit .
Ne ne seroit , ne ne deveroit estre la dite justice enchoisenee , ne reprise de moi ne de mes hoirs aprés moi , ne de nostre commandement , et des homes de l'englize de Moyenmostier autretel en mes bans et en mes leus , et en bans et en leus de mes hoirs .
Et est a savoir que se li home de l'englize de Moyenmostier meffaisoient au chemins dedans les bans et les villes de la dite englize , li amende seroit au dis abbei et convent sans partie de moi , ne de mes hoirs , ne riens n'averoient d'autre gens que des lour .
Et wel et outroi pour moi et pour mes hoirs aprés moi , que nostre prevost qui sunt et seront plus prochien de leus et des bans davant dis de la dite englize jurssent sur sains a la requeste des dis abbei et convent , ou de lor certain messaige , a tenir et a warder , et a faire tenir et a warder toutes les chozes et les convenances desus dites .
Et doient les convenances davant dites demorer en lor valour a tous jours , sans alleguer uz ne tenour que moi et mes hoirs aprés moi porroient aidier et a la dite englize et au homes de la dite englize grever , selonc la forme desus dite .
Et est encor a savoir que je , ne mi hoir aprés moi , ne nostre commandemens , ne poons , ne devons aler contre ses chozes en tout , ne en partie .
Et se je ou mi hoir aprés moi aliens encontre les convenances desus dites ou aucunes d'elles , je et mi hoir aprés moi , ou nostre commandemens , le devons deffaire et a deffaire a la requeste des dis abbei et convent ou de lor certain messaige dedens les quarante jours qu'il seroit requis a moi ou a mes hoirs aprés moi , ou a nostre commandement .
Et se je ne estoie au leu ne on païs , c'il qui seroient et qui demorroient en leu de moi , ou de mes hoirs aprés moi , on paix le doient deffaire ou faire a deffaire dedens le termine desus dit , puiz qu'il en seroient requis des dis abbei et convent , ou de lor certain messaige .
Et se je , ou mi hoir apres moi , ou nostre commande mens , aliens encontre les convenances davant dites , je me sui mis et met moi et mes hoirs aprés moi en la juridiction mon signor l'eveske de Toul et de son officiaul .
Et wel et me consent por moi et por mes hoirs aprés moi que aprés le termine de quarante jours davant dit , se je ou mi hoir aprés moi ne l'aviens deffait , que li officials de Toul constroingne moi et mes hoirs aprés moi et nostre commandement qui en seriens requis , par sentence de escomeniement en nos persones et de entredit en nos femes et en nos masnies , et en nostre terre .
Et wel que les sentences ensi mises sus nous , sor nos femes , sor nos masnies , et sor nostre terre et sor nos commandement que il les facent aggraver selonc droit .
Et toutes les conve nances davant dites ai je promis par ma foi corporelment donee et jurei sor le cors nostre signor Jhesu Crist et sus saintes evangiles a tenir et a warder por moi et por mes hoirs aprés moi permenablement , fermement et entierement , ensi com elles sunt faites et devisees en bone foi et lealment .
Et tant com a toutes les chozes davant dites ai je renoncié et renons por moi et por mes hoirs aprés moi , a l'exception de deception , a tous drois escris et non escris , a toutes letres empetrees et a empetrer , et a tout ce que a moi et a mes hoirs aprés porroit aidier et au dis abbei et convent neure .
En tesmoingnaige de veritei et por ce que se soit fermes choze et estauble ai je mis mon sael en ses presentes letres , avec le sael de la court de Toul , qui i est mis a ma requeste .
Et nous , officials de la dite cort de Toul , a la requeste dou dit duc , avons mis le sael de la dite court de Toul en ses presentes letres avec le sael le dit duc , que furent faites l'an de grace mil dous cens quatre vins et noif , ou mois de avril .
Nous officialz de la court de Toul , fassons saivoir a touz que mes sires Girars de Bouc , chevaliers , establis pour ceu especialment en nostre presence , ait recogneu par devant nous que il est hons liges a noble baron Ferri , duc de Loherainne et marchis , aprés le conte de Bar et mon sygnor de Wauquelour , et tient dou dit deuc de Loherainne en fié et en houmage ligement et doit tenir , il et sui hoir , dou devant dit duc et de ces hoirs , quanque il ait , peut et doit avoir a Talloncort et em ban et en toutes chouzes .
Et en doit li devant diz Girars douner lettres au devant dit duc de ceste chouze saa lees dou sael mon segnor de Wauquelour .
En tesmongnair de veritei , a la re queste et a la poïere dou dit mon segnor Girart , nous avons fait meitre le sael de la devant ditte court de Toul en ces presentes lettres que furent fai tes l'an de grace mil douz cens quatre vins et neuf ans , em mois de may .
Nos Thiebaus , cuens de Bar , faisons cognoissant a tous que nos avons receu de noble home Ferry , duc de Lorraine et marchis , cinc cens livres de tornois por le terme de ceste Pasque passee , les quelles cinc cens livres doient cheoir et estre rabatues des vint mille livres dont li diz dux est tenus a nos , si com il apert par les lettres pendens le dit duc que nos avons des dites vint mille livres .
En tesmoig nage de la queil chose , nos avons fait seelleir ces presentes lettres de nostre seel , que furent faites l'an de grace mil dous cens quatre vins et nuef , londemain de la translation Saint Nicolas .
Nos Hanris , sires de Blancmont , faisons savoir a tous ceaus qui ces letres varront et orront , que nos avons promis et prometons a noble baron nostre chier signor et coisin Ferri , duc de Lorreingne et marchis , que nos ne nos poons appai sier a l'evesque de Mes , qui que soit evesques , cist ou autres , si nos et nostre trés chiers sires dessus dis n'en aviens paix ansamble a l'evesque de Mes , et li devons aidier de petite force et de grant contre l'evesque , et contre toute l'eveschiei de Mes antieremant .
Et le devons receter en toutes manieres , et ses gens , sans lui ou avec lui , toutes les fois qu'il vorroient en tous nos chasteaus , et en toutes nos villes fermees et non fermees .
Et mandons , volons , et prions par ces presantes letres a tous nos homes quels qu'il soient , et a tous nos feaubles , que il soient contre l'evesque et l'eveschiei dessus dite , aidant , concillant , et recetant autretant com a nos , a nostre signor le duc dessus dit , et a ses gens , soit qu'il fuixent avec lui , ou qu'il n'y fuixent mie .
Et prometons a nostre chier signor le duc dessus dit , et a tous nos homes feaubles et non feaubles , qui aideroient , concilleroient et receteroient le duc dessus dit , et ses gens qui seroien avec lui ou sans lui , que se nunlz les grevoit par ainé , par consoil , ne par recet que il euxent fait au dit dus ou a sa gent contre l'evesque et l'eveschiei , nos lor seriens aidans et concillans ansi com s'il nos euxent aidiei , con cilliei , et recetei en chief , et si nos veniens contre ces promeces et covenances dessus dites , en tout ou en partie , nos volons et otrions que les dous cens livrees de terre que nos tenons dou davant dit duc en fié en bource a Rosie res , soient nules , et li fiez nunlz , ne n'an soit tenus li davant dis dus d'enqui en avant de rien a nos , et l'en acquittons , et volons et otrions que letres que de cest dit fiey sont faite , soit de nule valor .
Et toutes ces promeces et covenances dessus dites , et chascunne par soi , avons nos promis et prometons a tenir a nostre chier signor le duc dessus dit , par nostre sairemant corporelmant donnei , touchiees saintes ewangiles .
Et ces covenances , promeces , et alloiances et saire mant , furent faites a Einville par davant Jehan , signor de Montfalcon , et Jehan d'Oiseler , chevaliers , nos amis et nos feaubles , et Ansel de Parroie , chanoinne de Lyege .
Et est assavoir , que ces alloiances , covenances et saire mant dessus dit , ne s'estandent mie , ne ne sont contre la citei , ne les citeins de Mes. Et pour ce que ce soit ferme chose et estauble , nos en avons donnei ces lettres saelees de nostre sael , avec le sael Jehan , signor de Montfal con dessus dit , qui i est mis a nostre proïere et a nostre requeste en tesmoingnaige de veritei .
Ce fut fait l'an de l'incarnation nostre signour mil dous cens quatre vingt et noef , le jeudi davant la Panthecos te .
Je , Jehans de Monbeliart , sires de Monfacon , fais savoir a tous que nobles hons mes chiers sires Ferris , dus de Lorreigne et marchis , m'ai donei et otroiei en fié et en homaige a tenir , moi et mez hoirs a tous jours mais de lui et de ses hoirs , cent et cinkante levrees de terre a tournois .
Et por ces cent et cinkante levrees de terre m'ai li dis dus assignei quan qu'il avoit et de quoi il estoit tenans et vestis a Hairo et on ban , a Gerancourt et on ban , et en toutes les appendises , et en toutes choses , et en toutes issues , et en tous seignorai ges entierement , fors ceu que li dis dus i retient por lui et por ses hoirs , tous les fiez que chevalier et escuier tiennent et doient tenir dou dit duc ez dis leuz et ez dis bans .
Et i re tient encore li dis dus les hautes forez , ensi com il les eit en jusc'a jour de la confection de ceste lettre , sauf ceu que li dis dus weut et se consent que li home et les fames des dis leuz et des dis bans aient lour usaige , ensi com il li ont eu jusc'a jour de la confection de ceste lettre .
Et sauf ceu encor que cil des dis leuz et des dis bans puent metre lor poirs ez dites hau tes forez en tans de paxonaige , ensi com il les i ont mis autre fois jusc'a jour que ceste let tre fut faite .
Et teil droiture com il an devoient païer a dit duc , teil la doient il païer a moi et a mez hoirs des dis poirs .
Et est encor assavoir que li dis dus m'ai donei et assig nei avec les autres choses desus dites tous les homes et lour tenemens entierement que il avoit a Bigneicourt et lou molin de Huchelouf , les queiz homes et lour tenemens et lou quel molin li dis dus avoit achetei dou prevost Willame .
Et toutes ces choses desus dites me doit li dis dus garantir en bone foi et leament envers toutes gens et a mez hoirs jusc'a droit .
Et toutes ces choses desus dites tang je et doie tenir , et mi hoir qui seront seignour de Monfacon aprés moi , en fié et en homaige lige dou dit duc et de ses hoirs qui se ront duc de Lorreigne , salve la feautei de mez seignours que je ai devant le dit duc , c'est assavoir lou conte de Bourgongne , l'arceveke de Bezanson et les hoirs lou con te de Chalon .
En tesmoingnaige de la quel chose je ai mis mon seel a ces presentes lettres , que furent faites et donees lou mardi devant la feste Seint Jehan Baptistre , en l'an que li miliaires courroit par mil dous cens quatre vins et nuef ans .
Je Gerardins , adonc prevos de Saint Dyei , fas savoir a tous que cum bestens et descorde fuit entre moi d'une part et signor Henri de Valcoulour , adonc sellerier dou val Saint Dyei , d'autre part , si cum pour un barrail de vin que on doit chacun an a mon honorable signour Ferri , duc de Lorreingne et marchis , sus la terre que ou dit a l'ambanie dou Vivieir et sus les appendises qui a affierent , la quel terre je disoye et affermoie que les gens Saint Dyei tenoient , et pour ceu voloien je que il paassent a mon signor lou dit barrail de vin .
Et li dis sires Henris disoit que les gens Saint Dié n'en tenoient point et pour ceu ne voloit il miex qu'il paassent lou dit vin a la fin aprés moult de paro les par lou consoil de bonne gent .
Je , pour lou profist mon signor et li dis sires Henris pour les homes Saint Dyei mettre en paix , nos sommes acordei en tel meniere que Adans de Soluneteiz et Kardons , sa feme , tanroit la dite terre de l'ambanie et tout ceu qui i affier .
Et payeront il et lour hoir lou dit vin a mon signor et a ces hoirs , parmei ceu que li dis sires Henris pour paix a avoir , si cum dessus est devisei , a donnei au dit Adan sexante et cinc solz de toullois , en tel meniere qu'il oblige pour lou dit vin son heritaige que li vient de par son peire , c'est a savoir un jornal de terre seant a l'Escluze , celonc lou champ aleit un jour et demei , celonc sa maison , et tel partie cum il at en la dite maison un jornal de terre et un jornal de boix et foreires , et sa partie de dous fau ciés de prei seans a la greingne , demei Thiecelin meix , la dite terre de l'ambanie , ceu qu'il at on boix de Hagimont et en foveines .
En tesmoingnaige de veritei ai je mis mon seel en ces presentes letres a la requeste des persones dessus dites , que furent faites l'an de grace par mil dous cens quatre vins et nuest , landemein de la Magdeleinne .
Je Vatiers de Montfaucon , chevalier , fais savoir a toz ces qui verront et orront ces presentes latres que je suis devenuz hons dou noble baron mon signour Ferri , duc de Lorraigne et marchis , et autrez suis en son homaige , et li ai promis featei et servise devant toz seignours , fuer que devant mon signour Jehan , signour de Montfacon , mon frere , mon signour le conte de Burgogne et mon signour le duc de Burgogne .
Et ai repris de lui par la volontei et le comandement de mon signour de Montfacon la moitié de la terre et de la rente que je et mes freres avons au ban de Hairo et de Girocort .
Et je Jehan , sires de Montfacon devant diz , ai donei et ouctroïé a dit mon sire Vatier mon frere la dite moitié de terre et de la rente devant dite et li ai comander antrer ou dit homage mon signour le duc sauve tote voie ma fealtei et la mon signour le conte de Burgogne et le duc de Burgogne .
En tesmonage de la quel chose , je , Vatier , je Jehans , frere devant dis , avons mis nos seals en ces presentes latres , qui furent faites et donees le vanredi devant la feste Sent Luc Euvangeliste , en l'an de nostre signour qui cort per mil CC quatre vinz et nuef anz .
Je Ancels , sires de Rabalpierre , faiz assavoir a tous ceaz qui ces lettres vairont et oront que je suix homs liges mon signour le duc de Lorreingne , et le doient eistre mi hoir , de hoir en hoir , a lui et a ses hoirs .
Et li doi aidier je et mi hoir a lui et a ses hoirs contre touz homes , fors que encontre mon signor le roi d'Alemaingne et les esvesques de Estrabourch et de Balle , et les signors de Blancmont .
Et por ce que ce soit ferme chose et estauble ai je saelees ces lettres de mon seel , les quelz furent faites quant li milliaires courroit par mil dous cens quatre vins et nuef ans , la vigile de feste Tous Seins .
Je Ferris , dus de Lorreingne et marchis , fais savoir a tous que je ai donei a mon amei coisin et feal Hanri , signor de Blancmont , quant que je ai a Fontenoi le Chastel et en la ville , et en la chastelerie .
Et li doit faire valoir sept vins livrees de terre a fors qu'en la ville qu'a plus prochien de la ville l'ai ou je l'averai .
Et si plus i avoit de sept vins livrees de terre a fors , li sorplus me demorroit .
Et li ai encor donei le fié et l'omaige de Ferri , si cum de Fon tenoi et des apartinances et les autres fiez qui afierent a Fontenoi .
Et li ai encor donei le fié d'Aicherei .
Et doient tenir li diz Ferris et li dit signor d'Aicherei dou dit Hanri , signor de Blammont , il et lor hoir , de lui et de ses hoirs , ligement .
Et en doient faire des diz chastelz de Fon tenoi et d'Aicherei a signor Hanri devant dit , ausi cum il faisoient a moi .
Et li diz Hanris les tanrai de moi et de mes hoirs , il et sui hoir ligement .
Et ai encore a covent a devant dit Hanri que dous cent livres de fors que je li doi chescun an en la saline de Rosieres dont il ait mes lettres que je li doi assigneir et assignerai en pleinne terre lai ou je l'averai plus covenablement por moi et por lui , dedens ceste Pasque que vient .
Et doient tuit cist pris dessuz dit de asseoir les terres dessuz dites , si cum des sept vins livrees de terre et des autres dous cent livrees de terre apreiz eistre fait en l'esgart et a dit Ancel de Parroie et Thiriat de Nancey , li quel l'ont fiancié que il le feront en bone foi por l'une partie et por l'autre .
Et totes ces choses dessuz dites tient et doit tenir li diz Han ris et sui hoir en fié et en homaige ligement de moi et de mes hoirs en acroissance des autres fiez que il tiennent et doient tenir de moi et de mes hoirs .
Et sunt et doient eistre li dit chastel de Fontenoi et d'Aicherei aidable et receptable a moi et a mes hoirs encontre totes gens a touz nos besoings .
En tesmoingnaige de ces choses je en ai donei ces lettres saelees de mon sael por ce que eles soient fermes et estables , ce fuit fait l'an de graice mil dous cens quatre vins et nuef , le juedi apreiz les bures .
Ferris , dus de Lorreingne et marchis , a Ferri de Fontenoi , escuier , et a tous ceaulz qui tiennent des fiez de Fontenoi le Chastel et aus bourjois et aus proudomes de Fontenoi et de la chastelerie , salut et bone amour .
Nous vous mandons et volons que vous antrés en l'omaige et en la feautei nostre chier cousin Hanri , signour de Blanmont ensi cum vous estiez tenus a nous pour raison de Fontenoi et de la chastelerie car nous li avons donnei lou fiei a lui et a ces hors a tenir a tous jours mais en fiei et en homaige de nous et de nos hors .
Et pour ceu que vous le faciés mués vous en n'envoïons nous ces lettres pandans saïelles de nostre saïel , que furent faites l'an de graice mil dous cens quatre vins et nuef , le juedi aprés les bures , on mois de fevrier .
Je Ferris , dux de Lourainne et marchis , faiz savoir a tous que je doing et ai donnei a mon amei et feauble coisin Henri , seignor de Blamont , lou fié d'Eschery Lou Chastel et dou vaul de Lievres , et tous les fiez qui i a pandent et que on tenoit de moi en vaul de Lievres , et tout lou droit que je i avoie et pooie avoir , et qui avenir mi pooit en acressance des autres fiés qu'il tenoit de moi , sauf lou fié que li vouez de Wasselchein tient de moi .
Et ces fiés desus dis doit li sires de Blammont davant diz et sui hoir tenir liegement de moi et de mes hoirs aidaublez et receptablez encontre toutes gens .
En tesmoingnage de veritei et por ceu que ce soit ferme chouse et estable en ai je donnei ces presentes letres saeleez de mon sael , que furent faites l'an de l'incarnation nostre seignor mil dous cens quatre vins et neuf , le jour prouchien aprés les bures .
Je Ferris , dus de Lorregne et marchis , faiz savoir a touz que estaublie pour ce en ma presence , dame Clemance de Daules , feme mon signour Robert , chevalier qui fut , eit recogneu par davant moi qu'ele doit a l'abbei et a covent de Cleir Leu de l'ordre de Citeaz cinc solz de touloiz de cens sus lour vigne c'om apele Fourbevigne , que siet on finaige de Larsouz , que li dit abbés et covens li ont laxié et ascencié a tous jours mais , dont li dite dame at lettres de ma court de Nancei , so com ele dit , a païer les dis cinc solz londemein de Noel chascun an a touz jours mais a Cleir Leu .
Et at encor recogneu li dite dame Clemence qu'ele at donnei et donne pour Deu et en asmone et pour l'arme mon signour Robert , chevalier son mari qui fut , a la dite abbaïe de Cleir Leu et as freres de leans pour pitance chascun an troiz solz de touloiz sus teile pertie com ele at ou molin de Lar souz , a païer chascun an a touz jours mais londemein de mei karesme .
Et doient estre cil troiz solz davant dit chas cun an en pitance pour lou covent de Cleir Leu a termine davant dit .
Et li covens davant dis doit faire chascun an a touz jours mais au termine davant dit a Cleir Leu l'anniversaire pour l'arme mon signour Robert davant dit .
En tesmoignaige de la quel chose sunt cez lettres saïelees dou seel de ma court de Nancei , a la proïere et a la reque ste de dame Clemence davant dite .
Ceu fut fait l'an de graice mil douz cens quatre vins et nuef , lou secont jour de mars .
Je Anseis , sires de Rabapierre , fais savoir a tous que je suis hons liges devant tous ho mes , je et meu hoir aprés mon decez , a noble prince mon tres chier seignour Ferri , duc de Lorreigne et marchis , et a ses hoirs , et li doit aidier contre tous homes fors qu'encon tre lou roi d'Alemengne , l'eveke de Strabourch , l'eveke de Baille , lou conte de Far rates et les seignours de Blammont .
Et cest homaige desus dit li ai je fait pour trois cens livres de toulois , les queiz il me doit païer dedans lou premier jour de mai pro chiennement venant , ou assigner terre a l'avenant , c'est assavoir deix levrees de terre pour cent livres a l'ewart de bones gens , pour tout faire et pour tout panre entre Rabapierre et Seint Dyé .
Et je doi tenir et tieng ligement , je et meu hoir , devant homes , toute la terre que je tenoie devant de lui .
Et quant je aurai les trois cens livres desus dites , je an doi faire ma voluntei .
Et pour ceu que ce soit ferme chose et estable ai je saeler ces presentes lettres de mon seel , que furent faites l'an de graice mil dous cens quatre vins et deix ans , lou mardi prochien aprés Paikes .
Nous Anselz et Hanris , freire , signor de Rabalpierre , faisons savoir a tous que de tous bastans et de toutes demandes que nostres chiers sires Ferris , dus de Lorreinne et marchis , eit en afaire a nous de cest jour en arrier , nous l'en acquittons parmei tel raport com Hanris , sires de Blancmont , et Hanris , sires d'Andre , en partie en ont fait .
Et est assavoir que tel droit et tel raison com nos demandiens , c'est assavoir je , Anselz davant dis , en la terre c'om dit de la warde dou ban de Sauciz , la quele li dus davant dis eit adés tenu , je li ai acquitei et acquit ne ni pus jamix mant reclamer , je ne mei hoir , pour nule raison quelz qu'ele soit .
Et est encor assavoir que nos , Anselz et Hanris , freire devant dit , tenons et devons te nir tel raport com Hanris , sires de Blancmont , et Hanris , sire d'Andre , en par tie davant dit , ont fait de nos et dou duc davant dit des chosez davant dites li quelz rapors est saeleis de lor saelz .
Et pour ce que ce soit ferme chose et estauble nos en avons donei ces letres saelees de nos saelz en tesmoingnaige de veritei , et furent faites l'an de grace mil dous cens quatre vins et deix ans , le mardi prochein aprés Paskes .
Je Henris , sires de Blancmont , et Henris , sires d'Andele en partie , chevalier , faisons cognoxant a tous qui presentes letres vairront et oiront que com il ait estei bestens et descorde de pluxours chozes entre nostre honorable signor Ferri , duc de Lorengne et marchi , d'une part , et signor Ancel de Rabal piere , chevalier , d'aitre part , et Henri , frere a dit signor Ancel , escuer de Rabalpierre , nous volons et raporrons que des bestens des quelz il avoient et ont mis sor nous que li uns ne puexe riens demander a l'autre , des or en avant par nule occoison quele qu'elle soit des le rens trespessei et treskes a la jornee dui per mi ceu que nostre honorables sires Ferris , dux de Lorenne devant dis davreit davreit a dit signor Ancel et a Henri son frere , douze vins livres de toulois ou lour en doit assigner terre a lai wa llance et a l'estimation de la dite summe a l'awart de bonnes gens , c'est a savoir dix livrees de terre por cent livres a plux prés de Sent Dyé ou de Rabalpiere , la ou mes sires li dux l'averait por tout faire et pour tout panre dedens le premier jour de mai prochiennemant venant , ou païer la summe d'argent dessux dite , et lour doit ou païer chascun an vint livres de tollois por rason de tonnuers , si cum la letre qui sor ceu est faite le devize que li dit frere en ont .
Et ne puet li dis sire Ancelz ne Henris ces freres , ne lour hoir riens demander dui en avant en la warde de Sauscis .
Et por ceu que ceu soit ferme choze et estable nos en avons donei ces letres presentes saïellees de nos saïelz , que furent faites l'en de grace mil dous cens quatre vins et dix , le mardi aprés Paskes .
Je Ferris , dus de Lorregne et marchis , faiz savoir a touz que pour ce estaubliz en ma presence li sire Eirars , prestres , fiz mon signour Esterne de Cinterei , chivalier qui fut , ait recogneu que il vent et at vendui en heriteige pour lui et pour sez hoirs a Thiriat de Nancei , fil Gerart la Tartre qui fut , et a sez hoirs , a tenir et avoir en droit alluef xolement et en paix quan qu'il at , avoir puet et doit a Xuvlei sor Maindon et ou ban , c'est assavoir lo tiers contre sez dous freres Hanri et Ancel de quanque sez peres mes sires Esternes de Cinterei qui fut avoit et devoit avoir au jour qu'il morut en la dite ville de Xuvlei et ou ban , soit en homes , en femes , en teilles , en rantes , en cences , en toutes autres droitures , en maisieres et en toutes autres chosez entierement sans riens a retenir , fors soulement que il i retient que n'est pais de cest vendaige lo fié que Gerars de Fraine et Symonins de Seint Remei tenoient de son pere desuz dit .
Et s'ensi estoit qu'il eust acquestei en son nom ou autres pour lui on ban et en la ville de Xuvlei il vuet et otroie que il soit dou vendaige aveuc les chosez desuz dites , si ensi n'estoit doné com trovast que ce fust dou fié desuz dit .
Et at fait li dis sires Girars cest vandaige pour la somme de eut livrez et deix solz de toulois nués vaillans lez douze toulois vint et un tournois petis , la quel somme d'argent li dis sire Girars eit eue et receue dou dit Thiriat en deniers conteiz et nombreis et s'an tient pour bien païez .
Et en at renuncié et renunce a l'exception de la monoie non eue et non receue .
Et at jurei li dis sire Girars par son sarment fait corporelment que jamais contre cest vandaige ne vanrat ne venir ne ferat par lui ne par autrui , en nule meniere que soit , et an promet pour lui et pour sez hoirs a dit Thiriat et a sez hoirs que il lour an pourtera loïaul warentie a touz jours en contre toutes gens qui a droit an vour roient venir des chosez vandues desuz dites .
Et pour plus grant seurtei a avoir de ceste chose l'en at il tournei ploege et randour son frere Ancel de porteir warentie des chosez desuz dites a dit Thiriat et a sez hoirs ou a ceaz que les chosez achatees desuz dites tanroient de par eaz a touz jours en contre toutes gens que a droit et a jour vorroient venir .
Et a ce a tenir il en obligent et ont obligié lor biens mubles et non mubles , presens et a venir , en tel meniere que se li dis sire Girars , pour le dit vandaige , et Anceiz , pour la dite warentie ne tenoient ces chosez desuz dites , en tout ou en pertie a dit Thiriat et a sez hoirs , ou a ceaz que les chosez desuz dites tanroient de par eaz que il sont tenu a dit Thiriat et a sez hoirs ou a ceaz qui tanroient lez chosez desuz dites de par eaz , de faire joïr dou vandaige desuz dit et dou descostengier de toutes lez costenges qu'il averoient eues pour la raison dou vandaige et de la warentie ne mie faire .
Et an se roient creu par lour simple sarment sans autres prueves .
Et se il ne lour tenoient covent li dit Thirias et sui hoir , ou cil qui tan roient la chose de par eaz lez an poroient waigier et faire wagier par cui qu'il vorroient saizir lo lour , et faire saizir et tenir et avoir tant qu'il lour eussent portei warentie et qu'il reussent lour costenges de la warentie , ne mie faire dont il seroient creu , si com desus est dit .
Et a toutes ces chosez a tenir ont il renuncié et renuncent a touz drois escris et non escris et a toutes lettres et a touz privilaiges empetreis et a empetreir , et a toutes choses que porroient a eaz et a lour hoirs aidier en cest fait et a dit Thiriat et a sez hoirs , et a ceaz qui tanroient la dite chose vandue nuire et greveir .
Et pour ce que ce soit ferme chose et estauble sunt ces lettres saïelees dou seel de ma court de Nancey a la requeste des dis freres , et de ceu ne me puet on demandeir fors que tesmoignaige .
Ceu fut fait l'an de graice nostre signour mil douz cens quatre vins et deix eut ans , lo samedi aprés feste Seint George , on moix d'avril .
Je Anseis , sires de Rabapierre , fais savoir a tous que pour cinc cens livres et quarante livres de toulois que mes chiers sires Ferris , dus de Lorreigne et marchis , me doit pour toutes choses qu'il ot onques a faire a moi et a Henri , mon frere , et a noz devantiers , il et suis ancessour de cest jour en arriers sauves les lettres de cest jour en avant que nous avons des tonnours ensi com elles devisent , il m'en eit assis tout ceu qu'il a voit en la warde de Wizemberche en ban et en justice pour tout faire et pour tout panre .
Et m'ai encor assis seix livres de toulois chacun an a pan re sus sa partie dou peaige dou beffroi , et se sa partie valeit plus , li sor plus est siens , et s'elle valoit moins , il me doit parfaire les seix livres cha cun an .
Et est assavoir que li home de la warde de Wizemberche doient lou cri dou vaul de Seint Dyé a armes dés les montengnes d'Aisais jusc'a Belreiwart , toutes les fois que besons iert avec les autres , et doient ausi les sargens avec les autres as oz et as chevachiees ou li coirs deu duc de vant dit seroit , ou li coirs de celui qui seroit dus de Lorreigne aprés lui .
Et est encore assavoir que les choses devant dites doie je tenir , et meu hoir se de moi deffailloit pour tout faire et pour tout panre ensi com devant est dit , tant que li dis dus ou sui hoir m'auroient païei les cinc cens et quarante li vres de toulois devant dites et quand il les m'auroient païei ou a mes hoirs se de lui deffailloit les choses desus dites revienrient a dit duc ou a ses hoirs se de moi deffailloit xolement et en paix sans debat de moi ne d'autrui .
Et tesmoing naige de ces choses je en ai donei ces lettres saelees de mon seel , que furent faites l'an de graice mil dous cens quatre vins et deix ans , londemein de feste Seint Felippe et Seint Jaike , ou moix de mai .
Je Ferris , dus de Lorreigne et marchis , fais savoir a tous que com je deusse asseoir a mon amei cousin et feaul Henri , seignour de Blanmont , sept vins levrees de terre a fors a Fontenoi lou Chastel et en la chastellerie , ensi com la lettre qu'il en eit de moi saelee de mon seel lou devise , il est assavoir que je l'en ai gei assis quatre vins levrees a fors a Fontenoi et en la chastellerie dont il eit ma lettre saelee de mon seel .
Et encor l'an doi asseoir sexante levrees a fors de dans ceste feste Seint Jehan Baptistre procheinnement venant , a plus prés de Fontenoi lei ou je ai terre .
Et se je n'en faisoie , il m'an pourroit wai gier et faire waigier par mon grei et par mon loz , tant que je li auroie assis .
Et s'il li coustoit a waigier , je suis tenuz dou rendre et l'an doi croire par son sarrement .
En tesmoingnaige de ceu , je en ai donei ces lettres sae lees de mon seel , que furent faites l'an de graice mil dous cens quatre vins et deix ans , lou macredi aprés feste Seint Felippe et Seint Jaike , on de mai .
Je Ferris , dus de Lorreigne et marchis , fais savoir a tous que com li home de la Nueveville desous Reipiz eussent portei et mevei lour masons et autre marrien dedans la fermetei de la Nueveville de Ravon , d'autre part l'aiwe que je ai enquis qu'il ne le porrent faire ne n'en durent faire par droit .
Et est assavoir que li abbés d'Estivai et li couvens , a ma proïere et a ma requeste , ont soufert et soufrent que les dites masons et li marriens desus dis , qui est pourteis et me neis en la dite Nueve Ville de Ravon , demore en la dite Nueve Ville de Ravon sans recleim d'auz ne d'autrui de par aulz , en tel meniere que li home de la dite Nueve Ville desouz Reipiz ne puent jamais lour masons ne autre marrien me ner en la dite Nueve Ville de Ravon , ne cil de la Nueve Ville de Ravon ne puent ausi mener ne mason , ne marrien , de la Nueve Ville de Ravon en la Nueve Ville de Rei piz de cest jour en avant , ne chose qu'il en aient fait de cest jour dui en arriers ne puet grever ne nure a dit abbei et covent d'Estivai .
En tesmoingnaige de ces choses je en ai donei ces lettres saelees de mon seel , que furent faites l'an de graice mil dous cens quatre vins et deix ans , lou macredi aprés feste Seint Felippe et Seint Jaike , on moix de mai .
Nous Ferris , dus de Lohierengne et marchis , et nous , Jehans , par la graice de Deu abbés de Gorze , et touz nostres covens faisons sa voir a touz que nous , par commun acort et par commun consentemant , et par lou creant et par la volentei des homes de Port avons fait fours bannaulz en la ville de Port a touz jours maix , des quelz fours bannaulz je , Ferris , dus de Lorrengne et marchis davant dis , j'ai et doie avoir la moitié pour moi et pour mes hoirs a touz jours maix , et nous , abbés et covens desor dit , pour nous maisons de Port et de Warengeville i avons et devons avoir l'autre moitié a touz jours mais , en tel meniere que chacun ai quinze jours davant feste seint Nicholais en yveir ou ansois doient estre nostre comandement , c'est a savoir li comandemans lou duc davant dit et li prior de Port et de Warengeville ou lour comandemant a Port pour vandre les fours ensamble chaicun an en teil point que cil qui veulz pourrait vandre et qui plus en pourrait avoir li autres lou doit seure parmi bone seurtei que cil qui les dis fours acheterait en ferait a duc ou a son comandemant de la moitié et a priour de Warengeville et a priour de Port ou a lour comandemant de l'autre moitié .
Et doit chaicun an comancier li annee dou vandaige lou jour de la seint Nicholais en yveir .
Et est a savoir que [ ... ] les fours bannaulz devant dis que nous avons fait a Port par lou consentemant des homes de Port et la volentei ai Ferris , duc davant dis , pour mi et pour mes hoirs acquittei et acquitte a touz jours maix teil droit et teil raison com je avoie , pouvoie et devoie avoir es fuerres en la ville de Port .
Et nous , abbés et covent devant dit , avons acquittei et acquittons ausic a touz jours maix teil droit et teil raison com nostres pri ours de Warengeville avoit , pooit et devoit avoir es dis fuerres de la ville de Port , de teil meniere que je Ferris , dus , ne mi hoir , et nous , abbés , covens et li priours de Warengeville desus dit , ne poons ne devons jamaix riens demandeir ne reclaimeir par nous , ne par autrui es devant dis fuerres , as homes de la ville de Port .
Et est encore a savoir que li priours de Port doit et puet avoir adeis franchemant un four dedans la closure de sai maison pour cuire et faire cuire pain pour l'usage de sai maison , ensic com le priour de Port qui ont estei ou fait anciennemant .
Et toutes ces chozes devant dites ai je Ferris , dus devant dis , pour mi et pour mes hoirs creantei , ai promis a tenir et a wairdeir par ma foi corporelmant donee , bien et leaulmant .
Et nous , abbés devant dis , avons promis pour nous et pour nostre covant par nostre foi a tenir toutes les chozes devant dites .
Et pour ce que ce soit ferme choze et estauble avons Ferris , dus , Jehans , abbés et covens desus dit , ses presantes lettres saïelees de nos saïelz , que furent faites l'an de graice mil dous cens quatre vingts et deix , lou lundi devant panthecoste , on mois de mai .
Nos Andreus , chevaliers de Perroie , fiz mon seignour Aubert et Polite , sa fame , faisons savoir a tous que nos avons vendui et acquittei teil partie et teil droit que nos aviens et poïens avoir a Romont et en toutes les apartenances en toutes cho zes sans riens a retenir et quan qu'escheu nos estoit et po oit eschoir de Renaut , seignour de Romont , qui mors est , pour queilque raison qu'eschoir nos peut ne deut eschoir a noble home nostre chier seignour Ferri , duc de Lorrainne et marchis , pour trois cens livres de tornois , des queis nos avons receu bon paiement en bone monoie numbree dou devant dit duc .
Et cest vendage avons nos fait pour nos et pour nos hoirs , a tous jours mais , sans reclaim de nos ne d'autrui a devant dit duc , ne a ces hoirs , ne a celui , ne a ceaus cui li dus le dovrait ou ave roit donnei .
Et renunçons a tous drois escris et non escris qui nos porroient aidier et le devant dit duc greveir , et avons promis et prometons par nos sairemens donnés cor porelment que nos n'irons encontre cest vendage ne ne vanrons par nos ne par autrui par nulle raison ne par nulle occoison quels qu'elle soit .
Et volons ancor et otroïons que ce nos aliens encontre , que Dex ne weulle , que leu officiaus de la court de Toul puisse metre sentence d'escommeniement en nos persones et entredit en nostre terre a la requeste de celui qui ces letres porteroit , sans nulle autre monition faire .
En tesmoignage de ce et pour ce que soit ferme choze et estable avons nos fait metre a nostre requeste le sael de la court de Toul en ces presentes letres .
Et nos , officiaus de la court de Toul , a la requeste des diz seignour Andreu et sa fame avons mis le sael de nostre dite court en ces presentes letres , qui furent faites l'an de grace mil CC quatre vins et dix , le venredi devant la Penthecoute .
Je Jehans de Brocei , escuïers , fais savoir a tous que je suis devenuz hons liges devant tous homes a noble baron mon chier seignour Ferri , duc de Lorreigne et marchis , en aprés lou seigneur d'Aipremont , et ai repris de lui a tenir moi et mez hoirs en fié et en homaige , de lui et de ses hoirs , tout ceu que je ai et puis avoir a autre et ou ban en tous uz et en tous prouz , et an devons , je et meu hoir , qui lou dit fié tenront chacun an a tous jours mais seix semeinnes de warde a Freart .
Et tes moingnaige de ces choses je en ai donei ces lettres saelees a ma proïere et a ma requeste dou seel de la court l'officiaul de Toul et dou seel religiouz home et honeste , Gerart , par la patience de Deu abbei de Saint Mansuel de Toul .
Et nous , officiaulz de la court de Toul , et Gerars , abbés de Saint Mansuel de Toul devant dit , a la proïere et a la requeste de Jehan de Bracei , escuïer devant dit , avons mis noz seelz devant dis a ces presentes lettres en tesmoingnaige de ve ritei , et furent faites l'an de graice mil dous cens quatre vins et deix ans , ou moix de jugnet .
Je Ferris , dux de Lorengne et marchis , fais savoir a tous que je ai donei a mon amei coisin et feail Henri , signour de Blancmont , chevalier , tout ceu que je ai , puex et doi avoir a Bealrui et a Bonviler devant Darney lou Chasteil et en bans des dites viles , c'est a savoir en hommes , en femmes , en preis , en terres , en boix , eawes , en fours , en molins , en rentes , en cences , en signories , en justice , en totes ixues et en totes vallances , queilz que eles soient , grans ou petites fors la haite forest et sens l'estanc et le molin de Giboviler et le rui de celui estanc juskes ou grant estanc de Darny , et sens dous hommes que ma demme Alys de Darny , demme de Remiremont , tient a Bonviler et a Beail rui , et sens les droitures de dous quartiers de terre que je ai a Bealrui et a Bonviler .
Et est a savoir que li homme des dites viles ont et doient avoir teil usuaire com il ont aint a boix en jusk'ai si , c'est a savoir en a haite forest lour usuare por lour marenage de lours hosteis et pour lour charriages sens vendre , sens doneir et sens exarteir , et i pueent faire foi en ensi com il ont risei et panre le morboix por lour affou age .
Et doient avoir lour pasturaiges pour loir bestes et le paixonage pour lour pors en teil poient com il ont aint treskes a jour dui .
Et totes ces chozes dessux dites ai je donei por moi et pour mes hoirs a devant dit Henri et a ces hoirs a tous jours maix en fief et en homage , en acroixance deis aitres fiés qu'il tient j'ai de moi , et l'en doi porteir bonne warantie et laail envers toutes gens qui a jour et a droit vourroient venir .
Et pour ceu que ceu soit ferme choze et estable ai je seellees ces pre sentes letres de mon seel en tesmoignage de verité , que furent faites en l'an de graice mil dous cens quaitre vins et dix , le vandredi prochien aprés leis octaves sent Piere et sent Pol , ou mois de julet .
Je Ferris , dus de Lohoreine et marchis , fais savoir a tous que je ai mis en main et assignei a mon amei et feal Henri , signour de Blammont , les euit forestiers restora bles de Gisonville et de Loserois et cent et cinquante gelines om ban de Valleis et , vint sols de tolleis a Curmimont , et vint gelines que dame Alix de Darney , dame de Remiremont , tenoit , et dous homes que dame Alix , suers Jehan de Darney , dame de Remiremont , tenoit a Belrui et a Bonvillet , et les droitures des chareures qui achient as dis bans , et la droitures de dous quartiers de prez et de terres que je ai en dis bans de Belrui et de Bonvillet .
Et toutes ces choses desus dites li ai je assigneies et mises en main jusques a tant que je li aie absolei et auc quiter l'estanc de Funtenoy envers cels de l'ospital , et quel hore qu'il ait le dit estanc en paix et cil de l'ospital li auront quitei les choses desus dites revanront et seront en pais a moi et a mes hoirs quitement senz nul debat dou dit signour de Blammonc , ne de ses hoirs .
Et se je ne li avoie absoles et fait quiter lou dit estanc dedanz de la Saint Remey qui vient en un an envers cels de l'ospital , les dites choses sunt et seront a dit signour de Blammont et a ses hoirs quitement senz nul debat de moi , ne de mes hoirs , et les tanroit de moi et de mes hoirs , il et sui hoir , en acroissance des altres fiés qu'il tient ja de moi .
Et l'en deu porter bone warantie et loial envers toutes gens .
En tesmoignaige de ceste chose et pour ceu qu'elle soit ferme et estauble ai je saelees ces presentes lettres de mon seel , les quels furent faites l'an de grace mil dous cens quatre vins et deix , le vanredi prochien aprés les octaves Seint Piere et Seint Poul , on moix de julet .
Je Jehans , sires de Danpiere et de Sain Dezier , fais savoir a touz ke cum honorables peres Bouchars , par la graice de Deu eveskes de Mez , et noble homme Ferris , dus de Loherainne et marchis , de tous bestans et de tous descors qu'il avoient en tre eaus , aient fait mises pour eaus et pour lour aidans sus honorable homme Ferri , dom provost de Straburch et archidiacre de Mez , et sus mon signour Jake de Baïon , chivalier , li keil doient avoir reporteit jusques a la nativiteit nostre damme que or vient , et si il n'avoient reporteit li discors seroit seur moi et deveroie reporteir , et suis tenus jusque a la Touz Sains que or vient .
Et si je n'avoie adonc fait mon report , je doie entreir a Coumercey aus octaules de la saint Andreu , ne n'an doie movoir par mon sairment de la ditte ville de Coumercey , ke je n'i soie la nuit tam cum je averai fait mon report , se donc n'am movoie par la volanteit des dis eveske et duc .
Et ai promis et promet a faire lou dit report lealment et an boine foi et par mon sairment , en la forme et la meuniere k'il l'ont mis sus mis , si cum il apert per our lettres , c'est a savoir par amours ou par droit ou per volantei .
En tegmonege de la queil chose en ai je donneit ces lettres saelees de mon saïel , que furent faites l'an de graice mil dous cens quatre vins et diex , lou jour de la sain Barthelemy l'apostre .
Nous Simons , cuens de Sarebruche et sires de Commersi , et Joffrois , sires d'Aspremont , faisons savoir a tous que ce honoraubles peres nostres ameis sires Bouchairs , par la grace de Deu eveskes de Mes , ne delivroit et faisoit delivreir les prisons honorauble baroun Ferri , duc de Loherraine et marchis , que li dis eveskes ait mis en la main de ceas de Mes , c'est a savoir mon signour Jehan de Rozieres , mon signor Robert de Bezu , mon signor Thierri de Fristorf , mon signor Ferri dit Semeike , Jehan d'Avery , Wauterin de Rozieres , Conraut de Sarebruche , Jehan de Seutre , Jehan de Bourbonne , Jehan de Dameliviere , fill mon signor Philippe , et tous les autres prisons que cill de Mes tienent pris , que li dis eveskes de Mes lour ait delivrei pour le duc dedans cest prochien mairkredi a soir devant feste Nostre Dame en septembre a Prigni que nous avons crantei par nous fois donnees corporelment en la main dou dit duc , que nous vanriens et seriens en ostaiges a Nansi por demoureir sans partir de la , tant que ki dit prison seroient delivré entierement .
Et seriens pour tenir prison , si cum desuz est dit , ce li prison n'estoient delivré , si cum desus est dit , a Nancey le jour de feste Nostre Dame en septembre prochienement venant .
Et porriens nous , Joffrois , sires d'Aspremont , ce il nous plaisoit mettre Thomes , nostre frere , en leu de nous .
Et ce nous ne teniens ces convenances desuz dittes , que Deus ne vuelle , li dus devant nous en porroit gaigier et faire gaigier par lui et per autrui a nostre meuble et non meuble tant que toutes les covenances desuz dittes li seroint assuwies , et li dammage deffait et li dammaige des prisons desus dis que li dis dus et li prison desus dit auroient , ne recevroi ent pour reson des covenances desus dittes , ne mie tenues , ne assuwies , et en seroient creu par lour simple sairemons sans autre preueve .
En tesmoingnaige de la quel chose nous en avons donnei ces presantes lettres saelees de nous saels faites l'an de graice mil dous cens quettre vins et dix , le vanredi prochien devant feste Nostre Dame en septembre .
Je Jehans de Bourgongne , escuiers , freres lou conte de Bourgongne , fais savoir a tous que com li chasteaus de Pessavant fust fiez a noble home mon seignour et mon frere Otthe , conte de Bourgongne , et li fiez et li ho maiges que li sires de Pessavant devoit et estoit tenuz et tenoit de mon seignour et frere desus dit a Pessavant et en la chastellerie .
Et com mes sires et freres desus dis m'ait donei l'omaige et lou fié desus dit pour raison de partaige et en partaige , et que je dou dit fié pusse faire ma voluntei , je , de ma pleinne voluntei , ai repris lou dit fié de mon amei seignour Ferri , duc de Lorreigne et marchis , a tenir moi et mez hoirs en fié et en homaige de lui et de ses hoirs a tous jours mais avec les autres fiez que je tang gei de lui .
Et pour ceu que ce soit ferme chose et estable , ai je proïei et requis discreit home l'officiaul de la court de Bezanson qu'il mesce lou seel de la dite court a ces presentes lettres , et nobles homes Henri , seignour de Blammont , et Jaike de Baon , seignor de la Fesche , qu'il mescent ausi lor seelz a ces presentes lettres en tesmoingnaige de veritei avec le seel devant dit .
Et nous , officiaulz de la court de Bezanson , Henris , sires de Blammont , et Jaikes de Baon , sires de la Fesche , avons mis les seelz devant dit a ces presentes lettres en tesmoingnaige de veritei a la proïere et a la requeste de Jehan de Bourgongne , escuier devant dit .
Ceu fut fait l'an de graice mil dous cens quatre vins et deix ans , on moix d'octembre .
Nous , officiaulz de la cort de Toul , nous , Girars , par la pacience de Deu abbés de Seint Mansuy , et nous , Raous , par la dite pacience de Deu abbés de Seint Evre de Toul , faisons savoir a tous que par davant nous estaublis , sires Bertrans de Denuevre , chevaliers diz de Ancerville , at recognui et confessei qu'il at mis en waige por tout faire et por tout panre a noble home Ferri , duc de Lorreinne et marchis , les dous pars de quan qués il at on ban de Yserauule qui muet dou davant dit duc , c'est assavoir en homes , en fames , en rentes , en boix , en eawes , en cences , en ban et en justice , en toutes menieres d'issues quelz qu'elles soient , et les dous pars de ceu qu'il tient en wage dou signor Ferri Chacevache en davant dit ban , sanz rienz a retenir , fors lou molin d'Yserauule et la ville de Bandemanil qu'il at retenui en sa mein por quatre vins livres de tornois qu'il at receu dou da vant dit duc en bone menoie nombree et des quelz il se tient por bien païez , ensi com il dit .
En teil meniere que li davant diz duz doit tenir les chozes davant dites , ensi com il est dessus devisei , et sui hoir ce de lui de falloit jusques a tant que li davant diz duz ou sui hoir ce de lui defalloit raveroient dou dit signor Bertran ou de ses hoirs , se de lui defalloit les quatre vins livres de tornois davant dites .
Et quant a ce at renoncié et renonce li davant diz sires Bertrans a touz droiz escrips et non escrips , a toutes exceptions de decevement , de resti tucion , a tous privileges , a toutes indulgences , a toutes aides de fait et au droit qui dit generaul renunciacion ne mi valoir et generaulment et especiaulment a tout ce que lou porroit aidier en cest fait et lou davant dit duc ou ses hoirs grever .
En tesmoingnaige de ses chozes et por ce qu'elles soient fermes et estaubles avons nous mis nos saeilz en ses presentes leitres a la requeste dou signor Bertran davant dit , ce fut fait l'an nostre signor mil dous cens quatre vins et dix , en mois de novembre .
Nous officiaulz de la court de Toul faisons savoir a touz que pour ce especialment estaublis en nostre presence Milians , filz signour Jehan de Lay , chevalier , eit recogneu par devant nous qu'il est devenus hons liges davant touz homes a noble baron Ferri , duc de Lorregne et marchis , et doit chascun an a touz jours mais , il et sui hoir , demei an de warde a Amance .
Et pour ce li doit donner li dis dus si com il dit quarante livrez de toullois , et pour celez quarante livrez li at assignei li dis dus si com il dit quatre livreez de terre a toulois a panre chascun an a la seint Remei es premiers chateiz que li dus davant dis eit a Buxieres desouz Amance pour tout faire et pour tout panre jusc'a tant que li davant dis dus li ait païé les qua rante livrez davant dites .
Et quant li dis dus ou sui hoir li païeront les quarante livrez davant dites , li dis Milians ou sui hoir an doient acquester en leu soufizant de pur elluef quatre livreez de terre a toullois ou repanre de lour propre elluef quatre livreez de terre a touloiz et tenir li dis Milians ou sui hoir que le dit fié tanroient en fié et en homaige lige davant touz homes dou duc davant dit ou de ses hoirs , et si tost com li davant dis dus ou sui hoir li païeront les quarante livres davant dites les quatre livrees de terre davant dites que li dis dus Milians prenoit a Buxieres revien a dit duc ou a sez hoirs xolement et en paix .
En tesmognaige de la quel chose sunt cez lettres saïelees dou seel de la court de Toul a la requeste et a la proïere de Miliant davant nomei , que furent faites l'an de nostre signour par mil douz cens quatre vins et deix , ou mois de no vambre .
Je Ferris , dus de Lorreinne et marchis , fais assavoir a tous que comme je doie a mon amei et feaul mon signor Thierri de Rulant , chevalier , seix vins livres de treverciens pour un chevaul que je li avoie pro mis et pour les perdes de ceaus qui furent pris a poingnis a Bevanges qui avec lui estoient , je l'en ai assingnei ma vile qu'on dit Non , en pris de douse livrees de terre a treverciens , en tel maniere que si la dite vile valoit plux chascun an des douse livrees de terre a treverciens , li plux seroit miens , et si ele valoit moins , je parferoie a plux prés de la ou je averoie terre jusqu'a la somme des douse livrees de terre , par l'esgart de bonnes gens .
Et est assavoir que quele hors que je païeroie , ou autres pour moi a dit Thierri de Rulant , les sex vins livres de treverciens dessus dites , la dite vile de Non doit revenir et revanroit a moi xole et quitte .
Et est encor assavoir que li dis Thierris , sires de Rulant , me doit porter bonne waran tie et loïaul enver tous ceaus qui furent pris , qui avec lui estoient a poingnis dessus dit ensi qu'il ne puent jamaix rien demander a moi , ne a autre pour moi , pour raison de lor perdes dou poingnis dessus dit et sont quitte , mes sires Robers de Torviler , mes baillis d'Alemeingne , et mes si Thierris de Maianges , cheva lier de la plogerie dont il m'estoient ploge enver le dit signor Thieri pour le cheval dessus dit qui iere en prix de sexante livres que sont de la somme d'argent dessus dite .
Et pour ce que ce soit ferme chose et estauble et en tesmoingnaige de ce l'en ai je donei ces letres saelees de mon sael , que furent faites l'an de graice mil dous cens quatre vins et deix , ou jour de l'octave de la Saint Martin en yver .
Je Jehans de Bourgongne , escuiers , freres noble home Otthe , conte de Bourgongne , a Guiot de Pessavant , escuïer , fil a Wichart , seignour de Pessavant , chevalier qui fut , et a tous autres et a toutes qui sont hoir de la dite Pessavant ne riens i claiment , sa lut et bone amour .
Je vous requier par ces presentes lettres , et mans , et weul que vous vengniez a l'omaige de noble baron mon amei seignour Ferri , duc de Lor reigne et marchis , si com de teil fié et de teil homaige dont vous estes et estiez tenu a moi , si com de Pessavant et des apartenances dedans la chastellerie de Pes savant .
Car li dis dus eit tant fait envers moi , par quoi li dis fiez et li homaiges est siens entierement .
Et pour ceu que vous an soïez plus certein , vous en envoi je ces lettres saelees a ma proïere et a ma requeste dou seel noble home Henri , seignor de Blammont , mon seur , en tesmoingnaige de veritei .
Et je Henris , sires de Blammont devant dis , a la proïere et a la requeste de Jehan de Bourgongne devant dit , ai mis mon seel a ces presentes lettres en tesmoingnaige de veritei por ceu qu'il n'eit point de seel .
Ceu fut fait et donei l'an de graice mil dous cens quatre vins et deix ans , on moix de decembre .
Je Ferris , dus de Lorreigne et marchis , fais savoir a tous que nous avons fait escheinge je et mes sires Lietars de Brou ville , chevaliers , en tel meniere qu'il m'ai escheingié tout ceu qu'il avoit et pooit avoir on boix c'on dit Bouxieres et en Morignei wevre que sieent desouz Aizeraule , c'est assavoir la moitiee des dis boix .
Et je li ai donei en escheinge a l'encontre pour lou boix desus dit tout ceu que je ai et devoie avoir en ban et la haute justice et les geites que je i retang pour moi et pour mez hoirs .
Et li ai encor donei la mason de lou weingnaige que je avoie a Seint Clement et ou ban .
Et li ai je encor donei les qua rante solz de toulois que je avoie ou repaire de Seint Clement .
Et li ai encor donei les seix solz de toulois et un denier que les nuef meizes que sont ou ban de Seint Clement me devoient chacun an de sens , et les vint et eut gelines de l'elluef c'on me devoit cha cun an de sens ou ban de Seint Clement .
Et est assavoir que toutes les choses devant dites doit tenir li devant dis sires Lietars en fié et en homaige lige devant tous homes de moi et de mez hoirs , et le doient li devant dis sires Lietars dimei an de warde a Belreiwart chacun an a tous jours mais , il et seu hoir qui lou devant fié tenront , et an sont et doient estre meu ho me lige devant tous homes a moi et a mez hoirs .
Et ces choses desus dites ai je promis a tenir bien et leament pour moi et pour mez hoirs sans aller encotre .
Et pour ceu que ce soit ferme chose et estable je en ai donei ces lettres saellees de mon seel en tesmoingnaige de veritei , et furent faites l'an de graice mil dous cens quatre vins et deix ans , on moix de janvier .
Nos Ferris , duz de Lohereigne et marchis , fasons savoir ai toz que nos , par la volenté dou dayien et dou chapitre de Sent Dyé , avunz loinnié lo tonnui que nos aviens mis ai Sent Dié josque de ceste nativité nostre synor prochiennemant pessee en dous ans , por assevir et parfare la fermeté de la dite vile de murs et de fossez , et volons que les dous annees devant dites pessees , que li diz tonnuis soit nunz et abbatuz dou tot , sans parler ai nos , et que nostre prevoz , qui que soit prevoz , ne soit teiz qu'il s'en entremaite d'enqui en a vant , se par la volenté , non dou dayen et dou chapitre devant diz .
En tesmoinnage de la quel chose nos avunz fait seeler ces presentes lettres de nostre seel , ce fui fait lo macredi aprés l'uttave de la chandelouse , en l'an de l'incarnation nostre synor mil CC et quatre vins , ou mois de fevrier .
Je Ferris , dux de Lorreigne et marchis , faz savoir a touz que par devant moi estaubliz mes ameiz et mes feaus mes sires Jehans de Parroes , chevaliers , filz mon signour Jehan , chevalier qui fuit , ait recogneu en ma presence que il done et ait donei por Deu en almone et por le remide de l'arme dame Biatris , sa meire que fuit , dix solz de tollois perpetuel ment a l'iglise de Belprei enz terrages de Pantevilleir , on finaige de la Nueveville on boix , a païeir chascun an a feste Saint Martin en yver .
Et wet li diz sires Je hans que cil qui seroit por lui a la dite Nueveville delivroit le dit argent a la dite iglise de Belprei a termine qui deviseiz est .
En tesmoingnaige de veri tei ai je mis le sael de ma court en ces lettres a la requeste dou dit signour Je han , que furent faites a Luneville l'an de graice mil douz cens quatre vins et dix , on mois de mars .
Je Ferris , dux de Lorreigne et marchis , fas savoir a tous que par devant moi estaubliz Je hans diz Champenois , escuïers de Parroes mes homs et mes feaus ait recogneu en ma presence que il done et ait donei por Deu en almone et por le remide de son arme et de l'arme Ferri , cleirc , son freire qui fuit , a l'iglise de Belprei a touz jours dix quartes de bleif a la mesure de la Nueveville on Boix , a panrre et a avoir chascun an perpetuelment enz terraiges de la dite Nueveville on Boix a feste Saint Martin en yveir .
En tesmoingnaige de veritei ai je mis le sael de ma court en ces lettres a la requeste dou dit Jehan , que furent faites a Luneville , l'an de grai ce mil dous cens quatre vins et dix , on mois de mars .
Nos Thiebaus , cuens de Bar , faisons cognoissant a tous que nos avons receu de noble home Ferry , duc de Lorraine et marchis , cinc cens livres de tornois por le terme de ceste Pasque passee , les quelles cinc cens livres doient cheoir et estre rabatues de la summe des vint mille livres dont li dux est tenus a nos , si com il appert par les lettres pendens que nos en avons dou dit duc .
En tesmoignage de la queil chose , por ce que ferme soit et estable , nos avons fait seelleir ces presentes lettres de nostre seel , que furent faites l'an de grace mil dous cens quatre vins et unze , le lundi aprés le mois de Pasques .
Nous Boomons , par le grasce de Dieu arceveskes de Trieves , et nous Thiebaus , cuens de Bar , faisons connissant au tous ke nous avons fait covenances et alliances entre nous teils com allés sunt et auprés deviseies , c'est a savor ke nous dis arceveskes devons aidier a deffandre la terre le dit conte de Bar , et ses chasteas , et ses villes et les appertinances contre le duc de Loherraine et contre le conte de Lucemborc , et contre un chascun d'eaus au deus cens hommes armés de fer , touttes les foies ke nous en serons requis par lui , ou par son certain messaige , ou par ses lettres , et seront li dit dieu cent homme armet de fer aus despans et aus coustainges de nous , arceveske devant dit , juskes an tant k'il vanront a Pont a Mousons , et a dit Pont a Mousons et dou qui en avant il doient estre a despans dou dit conte de Bar , en juskes a tant ke il reseront errier pesseit outre le dit Pont a Mousons por revenir en nostre terre .
Et est a savoir ke se , en deffandant la terre au dit conte de Bar , nostre homme prennoient proies , prisons ou autres choses , tout ceu k'il panroient seroit le dit conte de Bar .
Et se il avenoit ensi la quel chose , Diex ne veulle , ke il eust aucuns de nos gens envoiees en servise le dit conte de Bar pris puis ke il seroient venu au dit Pont a Mousons , li dis cuens de Bar doit delivrer les cors de ceaus qui pris seroient .
Maix li dis cuens ne seroit mie tenus de rendre pardes de chevals , de armeures , ne de harnaix , ne d'autres pardes k'il eussent faites quels k'alles fuissent , tant kom il averoient estait ou servise le dit conte de Bar .
Et se il avenoit ke nous , arceveskes desus dis , eussiens acordé au duc de Lohorraine et au con te de Lucembor desus dis , ou a l'un d'eaus , nous porriens envoïer sens meffaire ou servise de celui d'eaus deus a cui nous seriens acordet , vint hommes armés de fer et por ce ne seri ens nous mie moins tenu de tenir au dit conte de Bar les covenances et alliances desus dites .
Et ensemblant maniere , nous , Thibaus , cuens de Bar desus dis , devons ai dier a deffandre la terre le dit arceveskes , et ses chasteaus , et ses bonnes villes , et les appar tinances contre le duc de Lohorraine et contre le conte de Lucemborc , et contre un chascun d'iaus a deus cens hommes armés de fer , touttes les foies ke nous en serons requis par lui ou par son certain messaige ou par ses lettres et seront li dit deu cent homme armé de fer [  ] et avons coustanges de nous , conte de Bar desus dit , juskes autant k'il vauront a Grienberch chastel le dit arcevesque et a la ditte Grienberc et d'enqui en avant doient estre a despans dou dit arcevesque , en juskes a tant ke il reseroit arriers passeit outre la ditte Grienberc por revenir en nostre terre .
Et est a savoir ke se on def fendant la terre le dit arcevesque nostre homme prennoient proies , prisons , ou autres choses , tout ce ke il panroient seroit le dit arcevesque .
Et se il avenoit ensi la quel chose , Diex ne veulle , ke il eust aucuns de nos gens envoiees ou servise le dit arcevesque pris puis ke il seroient venu a Grienberc , li dis arcevesques doit delivrer les cors de ciaus qui pris seroient , maix li dis arcevesques ne seroit mie tenus de rendre pardes de chevals , de armeu res , ne de harnaix , ne de autres pardes ke il eussent faites , quels k'elles fussent , tant com il averoient estet ou servise le dit arcevesque .
Et se il avenoit ke nous , Thiebaus , cuens de Bar desus dis , eussiens acordé au duc de Lohorraine et au conte de Lucemborc desus dis ou a l'un d'eaus , nous porriens envoïer sens meffaire ou servise de celui d'eaus deus a cui nous seriens acordet vint hommes armés de fer .
Et por ce ne seriens nous mie moins tenu de tenir au dit arcevesque les covenances et alliances desus dittes .
Et nous , arce vesques , et Thiebaus , cuens de Bar desus dit , avons promis li uns au l'autre lealment et en bonne foi a tenir les covenances et alliences desus dittes , les qués covenances et alliances comanserent le jour ke ces presentes lettres furent faites et doient durer des la feste de la Nativité Saint Jehan Baptiste prochainement venant en jusques a trois ans continuement auprés ensuiwans .
En tesmoingnaige de la quel chose , por ce ke ferme soit et estauble , nous arcevesques et Thiebaus , cuens de Bar desus dit , avons mis nos saïels en ces presentes lettres , que furent faites l'an de grasce mil deus cens quatre vins et unze , le jour des outaves de Pakes .
Je Godefrois dis Rouf , cuens sauvaiges , faiz savoir a tous que je sui hom mon amei signor noble baron Ferri , duc de Lorreinne et marchis , aprés noble baron mon amei signor Lowi , con te palaiz dou Rin , duc de Bawiere , davant tous homes pour trois cens livres de meceins , des quelz j'ai ja receu cent livres de meceins , et dous cens livres de meceins me doit mes a meiz sires dessus dis a ceste prochien feste Saint Martin en yver qui vient , et de quele ore que mes sires dessus dis me pait ou face païer lez dous cens livres dessus dites , je sui tenus a assigner toutes les trois cens livres dessus dites sor mon propre alluei , c'est assavoir jusqu'a trante livrees de terre a meceins , lez quelz trante livrees de terre je et mi hoir tan rons et averons en fiey et en homaige dou duc de Lorreinne dessus dit et de sez hoirs en la maniere dessus dite , et a l'assignement faire de la terre dessus dite , nos sommes tenu a faire letres dou dit assignemant et de l'omaige en la maniere dessus dite saelee de nostre saeil et doner a dit duc , pour ce que lez covenances soient tous jours maix fermes et estaubles sans aller encontre je ne mi hoir .
Et pour ce que ce soit ferme chose et estauble ai je mis mon sael a cez presantes letres , que furent faites l'an de graice mil dous cens quatre vins et onze ans , le vanredi davant la Panthecoste .
Je Ferris , dus de Lorregne et marchis , fais savoir a touz que pour ce estaubli en ma presence , Jaique mins dis li Tartre , bourjois de Nancei et Regniers sez filz , ont recogneu qu'il ont acquitei et acquitent l'abbei et lou covent de Seint Vanne de Verdun et lour prioreis de toutes dettes entierement qu'il orent onques a faire a eaus pour raison de lour prioreis de Flavignei et de Nueveler , en quelque meniere que ceu ait estei de cest jour en arriers , sauves les lettres que li dis Jaiquemins eit saielees d'abbei et de covent et dou priour de Flavignei que font mension de bleif et de deniers et saves les lettres que li dis Jaiquemins et Jehans li clers , ses fil , ont dou don qu'il ont fait au dit Jehan en la meniere et en la forme que est contenue en celie lettre .
Et sauves autres lettres que li dis Jaiquemins eit d'eaz que font mention de Gebeicourt , et Heylemont , et de Centerei et des apendises en la meniere et en la forme que est contenue en celes lettres et sauves les lettres que font mention de Lude et des appendisez que li dis Jaiquemins et sa feme Ysabelz tiennent a lour vies , si com il est contenu es dites lettres et sauf touz daimmes et tous chaceis , dont li dis Jaiquemins eit lettres d'eaz , en tel meniere que li dis Jaiquemins ne Regniers sez filz ne pueent riens demander a la dite abbaïe de Seint Vanne ne as appendisez de cest jour en avant , sauves toutes les lettres que li dis Jaiquemins en at , dont ceste presente lettre fait mension .
En tesmongnaige de la quel chose sunt ces lettres saïelees dou seel de ma court de Nancy , a la requeste de Jaiquemin et de Regnier davant nomeis , que furent faites l'an de nostre signour mil douz cens quatre vins et onze , on mois de julet , lou jour de la division des apostres .
Nous Ferris , dus de Lorreigne et marchis , faisons savoir a tous que com nous aïens pris en la terre les chanoinnes de Seint Dyé de chacun feu deix solz de toulois , nous recognoissons que la dite prise avons fait a toirt et que nous n'i aviens raison on panre .
Et pour li dite prise lor devons nous en nom de rendaige trois cens et quarante et dous livres de boins toulois , pour la quel soume d'argent nous lor en avons oblegié et mis en mein tout quan que nous avons et aviens a Anouz et on ban , soit en homes , en fames , en ter res , en preis , en rentes , en censes et en toutes autres choses , queiz qu'elles soient , sans riens a retenir , fors lou larron , lou muertre , et la fame enforciee dont li justice et les eschoites sont nostres pour pour sexante et dous livres de toulois chacun an , la quel soume d'argent il doient rabatre des dis trois cens et quarante et dous livres que nous lor devons .
Et doient tenir li dit chanoinne la dite ville et lou dit ban tant qu'il soient païei entierement des dis trois cens et quarante et dous livres .
Et doient faire lever les amendes de la dite ville par droit et par jugement .
Et les en avons mis en possession et fait tenans meintenant de la dite ville et dou dit ban .
Et prometons et avons promis par nostre sairement donei corporelment pour nous et por noz hoirs que nous , contre les choses desus dites , ne venrons , ne ferons venir en tout , ne en partie , enz les warderons bien et leament sans niant aller encontre .
En tesmoingnaige de la quel chose nous lor en avons donei ces lettres saelees de nostre seel avec lou seel de la court de Toul , qui i est mis a nostre proïere et a nostre requeste , et en cui jurisdiction nous nous metons tant com a ceu , et volons et nous consentons que se nous veniens ou faisiens venir contre les choses desus dites , en tout ne en partie , que li officiaulz de la dite court de Toul nous escommeniet et feist denoncier pour escommeniez par tout a la requestte dou pourtour de ces lettres , sans cognition de cause se nous n'aviens deffait lou toirfait c'on i auroit fait un moix aprés ceu que nous an se riens requis des dis chanoinnes ou de lour procurour .
Et sont sauves toutes les lettres que li dit chanoinne ont de nous .
Et nous , officiaulz de la dite court de Toul , a la proïere et a la requeste dou dit duc , avons mis lou seel de la dite court a ces presentes lettres en tesmoingnaige de veritei .
Ceu fut fait l'an de graice mil dous cens quatre vins et onze , londemein de la Magzeleinne .
Je Ferris , dus de Loreingne et machis , fais savoir a tous que pour ceu establi en ma presence Aubriz de Hadomville , Hawys , fame a dit Aubri , Girars , Hawys , Emeline , enfant aus dis Aubri et Hawy , ont recognui et confessey que il vendent et ont vendui , et quitent et ont aquitei au religieus home Alexandre , par la grace de Deu abbey de Moïenmostier , tout l'eritaige , toutes les censes , toutes droitures qu'il avoient , et poient , et devoient avoir a Acey et on ban , a Rozeruelles et on ban , et a Venerzey et on ban , en preiz , en boix et en champs et en tous autres prouages que venir lor pooient del dit heritage perpetuement , en treffrons sans reclaim d'aus ne de lors hoirs , pour quatre livres de toullois , des quelz quatre livres il se tiennent pour bien païé dou davant dit abbey en menoie nombree .
Et ont recognui li davant dit vendour que on merchié davant dit ne sont il de riens de ceu , et en doient porteir leal warentie au dit abbey et a ces successours en vers tous celz qui a droit vouroient venir .
Et ont renuncié li dit vendour a l'exception de boidie et de la menoie non conteiee et non mie awe , et a tous drois escrips et non escrips qui lor porroient aidier a cest vendage rapelleir et les devant dit abbei et ces successours greveir .
Et ont jurei li devant dite Hawys et ces filles par lor sairmens corporelment fais davant nois qu'elles en contre le vendage devant dit ne vanront ne ne reclameront pour raison de noces ou pour raison de douaire .
En tesmoignage de veritey sont saalees ces presentes lettres dou sael de ma court de Luneville , que furent faites l'an de graice mil dous cens quatre vins et onze ans , on mois d'aoust .
Je Ferris , dus de Lohoraine et marchis , fais savoir a touz que j'ai mis an plaige et en rendour noble homme mon amei cusin Henri , conte de Lucelimbourch , envers mon signor Coene de Lonchy et mon signor Henri , son fil , de mil mars de gros tornois , quatre sols de gros tornois por la marc , et de cinc cent livres de treverciens , des quels j'ai mis dous cens livreez de terre an waige a treverciens a dis Coene et Hanri , ansi com les lettres le devisent qu'il an ont saeleez de mon sael .
Je fais a savoir par ces presentes lettres que ce li dis Henris ne sui hoir i avoient couz ne damaige an la plogerie et an la randerie desus dite , que je ou mi hoir les osteriens par lour simple parolle sans autre preuve .
Et nos an porroient gaigier et faire gaigier par tout sanz meffai re et sans mespanre , par nostre crant et par nostre loz .
En tesmoignaige de la quele chose , j'ai mis mon saïel en ces presentes lettres , que furent faites et donneez l'an de graice nostre signor mil dous cens quatre vins et onse ans , le lundi prochien aprés la Saint Bartholomeu .
Je Ferris , dus de Loheraine et marchis , fach savoir a tous que j'ai mis en plege et en rendeur noble homme men chier et amet cousin Henri , conte de Luxembourch , enviers Henri dit Bonton , citain de Trieves , de sis cens et quarante livres de petis noirs tornois et de trois cens et sissante livres de treverciens a paiier a cest prochain may ki ore vient , si com il contient plus plainnement es lettres ki de ce sont faites .
Je connois et me oblige par ces presentes lettres ke se li dis Henris , il ne si hoir , i avoient cous , frais ne damage en la plegerie et en la renderie desus dite par le deffaute de men paiement , je ou mi hoir aprés mi les en osteriens et desdamageriens dou tout par leur plain dit sans autre prueve .
Et en porroient nous ou nos hoirs gagier et faire gagier par tout ou il poroient trouver dou nostre , par nostre gret et par nostre lols , sans nient mesprendre encontre mi ne encontre mes hoirs .
En tiesmongnage de la quel chose , je ai ceste presente lettre fait saïeler pour mi et pour mes hoirs de mon saïel , ki fu faite et donnee l'an de grasse mil deus cens quatre vins et onze , le lundi prochain aprés feste saint Bietremiu l'apostle .
Je Everars , contes de Dous Pont , fais savoir a touz que j'ai telez covenences a noble home mon amei signor Ferri , duc de Lohoraine et marchiz , que je li doi delivrer Morisperch lou chastel et la vile et les hommaiges en tele menniere que li quels des hommes dou chastel devant dit ne vorroient faire hommaige a duc tant com il tenroit lou dit chastel , ausi com il sunt tenu a moi que li dit homme qui lou dit hommaige faire me vorroient se departiroient de leaus , ne je ne seroie de rien tenus dou faire faire l'ommaige enz porroit li dis dus aller a fié de la warde et cil qui l'ommaige vorroient faire a dit duc en la menniere desus dite seroient sur , il et lour chose dou dit duc .
Et est ancores a savoir que je doi assigner et assig nerai par l'awart de mon signor Huwe Slomp , et mon signor Jehan de Rosieriz , et Michiel clerc de lou duc , et par Symon de l'Echoue onse vins livreez de terre a messeins a devant dit duc , les quels onse vins livrees de terre aveque lou cha stel de Morisperch et les hommaiges se com desus est dit , li dis dus doit tenir et avoir entieremant jusques a douse ans continuemant ci aprés ensuant ou sui hoir ce de lui defailloit .
Et a chief des douse ans li dis chastés de Morisperch et li hommaige devant dit et les onse vins livreez de terre devant dites revenroient a moi ou a mes hoirs , en tel point com je les taing maintenant .
Et toutes ces choses ai je crantei a tenir et essevir dedans l'octaule de la feste Saint Remei prochienemant venant et de delivrer lou chastel desuz dit et la terre en la menniere desuz dite a dit duc ou a son commandemant qui sui lettres apporteroit a moi et se je ne le faisoie ansi dont Deus me gart .
Je voil et otroi que li dis dus ou sui hoir ce de lui defailloit aient waigniei Gemunde et tout que i appant entieremant san riens a retenir por son heritaiges et en propre alleu por lu et por ces hoirs san debait de moi ne de mes hoirs .
En tesmoignaige de la quele chose et por ceu qu'elle soit ferme et estauble l'an ai je donei ces lettres que sunt saïeleez de mon saïel , seu fut fait l'an que li miliaires corroit par mil dous cens quatre vins et onse ans , le lundi prochien devant la feste Nostre Dame en septembre .
Ferri , dus de Lorreigne et marchis , a son amei et feaul mon seignour Rogier de Mercei , chevalier , salut et bone amour .
Com vous aiez aucun bestans sor vous si com de mon seignour Colart d'Anerei et de Jehan , son frere , et de seignour Garsire de Friestorf de par sa fame , si com d'aucun heritaige qui est mez fiez qu'il tiennent de moi et lour peres l'an tint , si com Tratrekein , et Berwilre et Auronville , et Wiestorf , et Veerenges , et la woerie de Cuncei , et la vigne de Sierkes , et Caistres , et les forez et toutes les apartenances de ces leuz devant dis , saichiez que tout ceu ci devant nomei est mez fiez et l'ont tenu , il et lour peres en fié de moi , et ceu vous tesmoing je et vous an fais certein par ces presentes lettres , par quoi vous an poïez bien faire vostre savetei , si vous en prenez prés et an faites ceu qu'il en assiert a vous si ferez bien .
En tesmoingnaige de la quel chose je en ai donei ces lettres saelees de mon seel , que furent faites l'an de graice mil dous cens quatre vins et onze ans , lou demange aprés la feste de l'exaltation Seinte Croix en septembre .
A noble baron et sage son très chier signour mon signour Ferri , duc de Loherainne et marchiz , Hanris sires de Salmes , salut .
Et son servise aparillie en toutes choses comme a son bon signour sire , je vous mant et pri que vous Jehan men fil , chevalier , veillier repanre a home en leu de moi , tant com de Merhanges et de tout le fié que je tiens et doie tenir de vous quar je le woul et vous en pri , sire , tant com je puis .
Et por ce , sire , que vous soïés certains que ce est bien par mon loz et par mon grey et a ma requeste , vous en envoi je mes lettres pendans saeeleez de mon sael , que furent faites l'an de grace mil dous cenz quatre vins et onze , on mois de novembre , le diemenge aprés la Tous Seins .
Nos Henris , cuens de Bar , faisons cognoissant a tous que nos avons receu de noble home et signor Ferry , duc de Lorraine et marchis , cinc cens livres de tornois dou terme de ceste feste saint Remei en chief d'octobre nouvellement treppassee , les quelles doient cheoir et estre rabatues de la summe des vinc mille livres de tornois dont li dis dux est tenus a nos , si comme il est contenu as lettres que nos avons dou dit duc des dites vinc mille livres .
En tesmoignage de la queil chose nos avons mis nostre seel en ces presentes lettres que furent faites l'an de grace mil dous cens quatre vins et unze , le mescredi aprés la feste saint Martin en hyver .
Je Ferris , dus de Lorregne et marchis , faiz savoir a touz que pour ce estaubli en ma presence Ferris de Lude , escuïers , d'une part , Jennas dis de Bures , Melenate sa feme , et Mateus , janres a la dite Melenate d'autre part , ont recogneu par davant moi qu'il ont fait pertie par acort et par consel de bones gens de tout ceu qu'il ont a Lude , tant com d'omes , en tel meniere que li dis Ferris an porte et doit avoir en heriteige en sa pertie Aruont et Hersent sa suer , Jehan dit lou Boin , Fririat lou fil Gellart , Poirel lou fil Willermat , Bartremel son frere , Thiriel lou fil Ysabelat , Poirel Bequin , Hembelei , Jehan Ravalbe et Jehan son fillartre , Bartremel lou fil Begue nel Urriel per lon tens , Ottenel , Wautrel Tribolat , Demongel de l'Aitre , Ruetelei dou Mont , Obert lou menour , Clement lou frere Fririat , Eudare et Perrin son janre , Arembour et Sebile , filles Jehan Fignon .
Et li devant dit Jennas , Mele nate et Mateus an portent et doient avoir en heriteige en contre la pertie desuz dite Aubri , frere lou Boin , Gerart lou fil Valleinne , Colin , Gelebert , Jehan lou cherpentier , Ysabelat , Robelei fil Willermat , Clemenson Mellegonte , Abillon feme Jehan Fignon que fut , Renegon , Fourquant , Herbert dou Mont , Bertran lou menour , Wiriat , Hawiate et Jennat son fil , Fririat lou maour , Jehan lou cherpenter , Thiriat Boucant , Wautrel lou fil Aubert et Belei sa suer , Fririat lou maour , en tel meniere que li devant dit Ferris , Jennas , Melenate et Mateus et lour hoirs an doient pourteir et avoir aveuc les chiez des persones desuz dites les hoirs en isseront , sauf ce que se li hons Ferri prant par marieige la feme de l'autre pertie , li dis Ferris an porte la feme et les hoirs qui en isseront .
Et se li hons Jennat , Melenate et Mateu prant la feme au dit Ferri , cil Jennas , Melenate et Mateus an portent la feme et les hoirs qui en isseront .
Et vuelent et otroient les dites parties , c'est a savoir Ferris , Jennas , Melenate et Mateus que lour home puissent acquester li un suz les autres .
Et se li home Ferri tiennent rantes de censauz ou d'autres rentes quelz qu'eles soient des davant dis Jennat , Melenate et Mateu , il les doient randre et païer as dis Jennat , Melenate et Mateu .
Et se li home les dis Jennat , Melenate et Mateu tiennent rentes , ne censaus ne autres rentes quelz qu'eles soient dou dit Ferri , il les doient randre et païer au dit Ferri .
Et ne pueent les dites parties retenir nuns des homes desuz dis li un contre les autres .
Et tout ceu ont il creantei et promis leaulment a tenir par lour fois donnees corporelment .
En tesmoignaige de la quel chose sunt ces lettres saïele es dou seel de ma court de Nancei , a la requeste des partiez davant nomees , sauf mon droit , que furent fai tes l'an de nostre signour mil douz cens quatre vins et onze , londemein de la Seint Andreu l'apostre .
Je Ferris , dus de Loheregne et marchis , fais savoir a touz que teil merchié et teil covent com Demengins diz Mengerie , fiz Rany d'Arches qui fui , a fait a doïen et a chapitre et as chanoinnes de Saint Diei , si com de son heritage qu'il avoit on ban et on finage de Destors , le quel heritage il avoit aquestei as hoirs le signour Jehan de Saney , qui fui , que ce est bien par mon louz et par mon creante , en teil maniere que li chose demore en ma warde .
Et pour ce que ceu soit ferme chose et estauble ai je fait saïellei cez lettres de mon saïel , a la reque ste dou dit Mengerie , que furent faites le lundi prochien aprez la Saint Andreu apostre , en l'an de grace mil dous cens quatre vins et onze ans .
Je Ferris , dus de Lorreigne et marchis , fais savoir a tous que religiouz hons Gerars , par la paicience de Deu abbés d'Estivai , por lui et pour son couvent d'une part , et Ferris , mez fis c'on dit de Plommieres d'autre , ont fait covenances par devant moi et compaig nie de tout ceu qu'il ont en Einvaulz et ou ban , et de quan qu'il i puent avoir , la quel ville d'Einvaulz et lou ban quan que je i avoie et poïe en toutes choses sans riens a retenir , je ai donei a dit Ferri a tenir a tous jours mais lui et ses hoirs , c'est assavoir en tel meniere que li dit abbés et covens averont de cest jour en avant la moitié en la dite ville d'Einvaulz et ou ban , en homes , en fames , en boix , en terres , en preis , en aiwes , en fours , en rentes , en censes , en teilles , en prises , en amendes grosses et menues , et en toutes justices , et en toutes autres droitures , queles qu'elles soient , et li dis Ferris et seu hoir l'autre , sauf ceu qu'il demore a l'abbei et a covent desus dis sans partie dou dit Ferri ne de ses hoirs , li masons que li dit abbés et covens ont en la dite ville d'Einvaulz et li por pris de la dite mason , et li meiz , et li prei , et li champ , et li weinnaiges que li dit abbés et covens tiennent et ont en Einvaulz et ou ban en lor demoinne a jour dui , et les crowees que li dit home d'Einvaulz doient et ont païei as dis abbei et covent en la mason et a weinnaige desus dit , et s'il avenoit qu'il ne les paaissent as termines useis , il devroient l'amende et la païeroient selonc la costume ancienne , la quele amende li dui seigneur averoient moitié a moitié .
Et est encor assavoir que li dit abbés et covens ont et auront de cest jour en avant lou tiers en boix c'on dit en la grosse espanxe , et li dis Ferris et seu hoir les dous pars en poil et en heritaige .
Et est assavoir que li dit abbés et covens , et li dis Ferris , et seu hoir doient et puent faire molin ou ban de la dite ville d'Einvaulz , ou quel molin li dit abbés et covens meteront et auront lou tiers et li dis Ferris et seu hoir les dous pars .
Et doient li dit abbés et covens et li dis Ferris et seu hoir faire mourre par ban les homes et les fames de la dite ville d'Einvaulz , et touz ceuz qu'en la dite ville d'Einvaulz et ou ban seroient a dit molin et k'evre as fours desus dis et qui i seroit repris , il païeroit cinc solz de toulois as seignours desus dis et doit li dis Ferris et seu hoir faire aler mourre a dit molin les homes et les fames demorans a sa ville de Bremoncourt et on ban par ban , et païeroit cinc solz cil qui i seroit repris et seroit l'amende les seignours desus dis , c'est assavoir as dis abbés et covent li tiers et a seignour Ferri desus dit et a ses hoirs les dous pars .
Et s'il avenoit que li dis Ferris ou seu hoir n'en eussent ne ne tenissent la dite Bremoncourt en tel meniere par quoi li dit home et fames ne peussent , ne ne deussent aler mourre a dit molin ensi com desus est devisei li dit abbés et covens n'en pourroient presser lou dit Ferri ne ses hoirs , et seroit li dis molins adonques moitié a moitié ensi com les autres choses desus dites selonc la fourme desus di te .
Et est encore assavoir que li dis Ferris et seu hoir ont et auront chacun moix dous cheirs , un a buez et un a trois chevaulz pour aler a son besong dous jours ou qu'il lour plairoit .
Et s'il an prenoient en un moix ou en moins ou retenoient lou dit charroi pour lour besong plus qu'il n'i affierroit selonc la meniere desus dite , il charroit de la soume dou charroi des autres moix aprés venans .
Et s'il ne prenoient lou charroi chacun moix , ensi com il est devisei que il lou repertessent , li home lor doient reparfaire lou deffaut quant il an seroient requis dou dit Ferri ou de ses hoirs ou de lor certein messaige .
Et se li homme desus dit ne faisoient lou charroi en la meniere desus devisee quant il an seroient semonu dou dit Ferri ou de ses hoirs par lour certein messaige un soir devant , li dit home paï eroient deix solz de toulois pour chacun deffaut s'il ne lou faisoient en la meniere desus dite , li quel deix solz seroient a dit Ferri et a ses hoirs sans partie de l'abbei et dou covent desus dis .
Et est encor assavoir que li home d'Einvaulz doient et devront les oz , les chevauchiees et lou charroi en tous les leuz lei ou li dis Ferris ou seu hoir qui la dite chose tenroient , iroient et venroient quant il an seroient requis .
Et est encor assavoir que li dis abbés et covens et li dis Ferris et seu hoir doient faire toutes menieres de justices pour justecier la dite Einvaulz et lou ban ensamble par acoirt , et s'il ne s'an poïent acorder il doient geter a plus poins a dous deis , et cil qui plus auroit de poins en dous deis les feroit celle annee et li autres les feroit l'autre annee aprés .
Et ensi feroient d'an en an aprés ensuant a tous jours mais .
Et est encor assavoir que ceu que je , Ferris , dus de Lorreigne et marchis devant dis , avoie plus en la dite ville d'Einvaulz que li abbés et li covens desus dit , je lor ai rendui et donei pour raison de restitution de lor biens que je avoie en dou lour et pour tous damaiges et pour toutes autres choses que je avoie a faire a aulz , pour quoi que ce fust , de cest jour en arriers dont il m'ont aquitei et aqui tent parmei cest rendaige devant dit .
Et cest don et cest rendaige lor ai je fait et fis devant ceu que je eusse fait le don devant dit a Ferri , mon fil , des choses devant dites .
Et est encore assavoir que toutes ces choses devant dites ont crantei et jurei li dit abbés et covens par devant moi a tenir fer mes et estables sans jamais aler encontre par aulz ne par autrui , et li dis Ferris ausi pour lui et pour ses hoirs , et weulent et octroient les dous parties que s'il aloient de riens encontre que je ou meu hoir lour feissiens tenir com sires a la requeste de la partie que l'autre partie en enfourceroit dedans la quinzeinne qu'il an seroit requis de moi ou de mez hoirs ou de mon certein messaige .
Et je Ferris , dus de Lorreigne desus dis , par lour requeste ai promis et promas pour moi et pour mez hoirs a faire tenir fermes et estables les choses desus dites en la meniere desus devisee , et en ai mis mon propre seel avec les lour seelz a ces presentes lettres pour ceu que ce soit chose ferme et estable .
Et nous Gerars , abbés d'Estivai , et li covens desus dit et Ferris de Plommieres , chevaliers desus dis , qui les choses desus dites agreons et avons jurei par noz seirement fais corporelment a tenir en la meniere desus dite , avons mis noz seelz a ces presentes lettres avec lou seel nostre honorable seignour Ferri , duc de Lorregne et marchis desus dit , en tesmoingnai ge de veritei , ceu fut fait l'an de graice nostre seignour mil dous cens quatre vins et onze ans , lou macredi prochien devant Noel , on moix de decembre .
Je Ferris , dus de Lorreigne et marchis , fais savoir a tous que se mez ameis cousins et fe aulz Henris , sires de Blammont , avoit couz ne damaiges en la plogerie et renderie qu'il eit fait pour moi envers Burtignon Paullat , citein de Mez , pour lou vendaige de partie de mon boix de Heis que je li ai vendui , ensi com les lettres lou devisent , que de ceu sont faites les queiz li dis Burtignons eit saelees de mon seel et dou seel lou dit Henri .
Je promas a dit Henri et a ses hoirs pour moi et pour mez hoirs que je , ou meu hoir , se de moi deffailloit les en osteriens et osterons de tous couz et de tous damaiges par lor simple parolle sans autre prueve , et nous an pourroient waigier et faire waigier tant qu'il rauroient couz et damaiges entierement qu'il diroient qu'il i auroient eu , et an seroient creu par lour simple parolle , sans autre prueve .
En tesmoingnaige de la quel chose je en ai donei ces lettres saelees de mon seel , que furent faites l'an de graice mil dous cens quatre vins et onze ans , on moix de fevrier .
Je Ferris , sires dou Chasteler , fais savoir a tous que com nobles hons mes chiers sires Ferris , dus de Lorreig ne et marchis , ait mis son seel avec le mien a ma proïere et a ma requeste en une lettre qui est faite d'un bestans que je et li chapistres de Toul aviens , si com des pasturaiges li un sur les autres de Tranconville , de Boinville et de la Nueveville c'on dit a Froicul , et dou Chasteler , et des bans et des apar tenances des dis leuz , ensi com il est contenu en celles lettres , et com il soit ausi contenu en celles let tres que li dis dus me contrangne et pusse contreindre de tenir et de garder celles covenances entiere ment .
Il est assavoir que se li dis dus i avoit damaige ne costenge en quel meniere qu'il li eust , que je suis tenus dou rendre entierement .
Et l'an doi croire par sa simple parolle sans autre prueve .
Et l'en ai assignei et estachié a tous les fiez que je tang et doi tenir de lui .
En tesmoingnaige de la quel chose je en ai donei ces lettres saelees de mon seel , que furent faites l'an de graice mil dous cens quatre vins et onze ans , lou jour des bures , on moix de fevrier .
Nous , freres Conrans , par la graice de Deu esveiques de Toul , faisons savoir a tous que estaublis pour ce en nostre presante Huars de Port , escuïers , ait recoignui par davant nos que cum nobles hons Ferris , dus de Loreigne et merchis , li ait assignei pour tout faire et pour tout panre cent so deez de terre a toullois chascun an en cez teilles de la ville de Vilers que siet desore Nancey , c'est asavoir cinquante solz de toullois en la taille de Paiques , et cinquante solz de toullois en la teille de la Saint Remei , a tenir jusqu'a tant que li dis dus , ou sui hoir si de lui defailloit , averoient païé a celui Huart , ou a cez hoirs si de lui defailloit , cinquante livres de toullois ensi cum li dis Huars lou recoignoist .
Et est asavoir que quant li dis dus , ou sui hoir si de lui defailloit , vouroient païer cel les cinquante livres davant dites a celui Huart , ou a cez hoirs si de lui defailloit , celles cinquante livres davant dites doient estre mises en main de prodome .
Et doient estre mises en acquaist en leu soffisant , lou quel acquaist li dis Huars et sui hoir doient tenir en fié et en homaige dou dit duc et de cez hoirs ou il doient repanre de lor droit aluef cent sodeez de terre a toullois en leu soffisant qu'il doient tenir en fié et en homaige dou dit duc et de cez hoirs .
Et por cez cinquante livres de toullois davant dites est devenus li dis Huars hons liges davant tous homes a davant dit duc en aprés lou conte de Bar et lou conte de Wademont .
Et ensi lou doient estre sui hoir que lou dit fié tanront , et quant lez cinquante livres de toullois da vant dites seroient païez en la meniere que davant est dit les cent sodeez de terre a toul lois davant dites , que estoient assigneez a davant dit Huart ez tailles de la ville de Vilers reviennent a dit duc , ou a cez hoirs si de lui defailloit , xolemant et en paix .
En tesmoig nage de ceste chose avons nos saelei ces presantes lettres de nostre sael a la requeste et a la pro ïere lou davant dit Huart , que furent faites l'an de graice mil dous cens quatre vins et onze , on mois de favrier .
Je Ferris , dus de Lorreigne et marchis , fas savoir a tous que par devant moi estaubli Alisons dite petite de Weneimont , Orrias , Matheus et Poireçons , sui fil , ont recogneu en droit que il ont vendui , ottroïei et acquittei en heritaige a l'ab bei et a covent de Moïenmestier a tous jours la sizaume partie de la moitié dou molin c'um dit Monel , que siet de sous Barbonville , et ce entierement que il i ont dissaibiez et dilai , sens rien a retenir , por quatre livres et quin ze solz de tollois dont il ont receu boin paement en deniers nonbreiz des diz abbei et covent , si cum il le dient .
Et dou dit vendaige doient li dit vendour porteir bone warentie et loal az diz abbei et covent .
Et ont promis et prometent par lor fois corporelment donees en ma main que jamaix contre le dit vendaige ne vanront , per aus ne par autrui .
En tesmoingnaige de veritei ai je mis le sael en ces lettres qui est de ma court de Luneville , que furent faites a la requeste des persones dessuz dites , l'an de graice mil dous cens quatre vins et onze , on moix de mars .
Je Ferris , dux de Lorreigne et marchis , fas savoir a tous que par devant moi estaublies Liquate , fame Aubri le masson qui fuit , Ysabelas , fame Gerardin fil Guinguenelle qui fuit , et Sybille , fame Thirion Thielo qui fuit , et estaubli par devant moi Gerars , filz Jehan le Marlier de Deuville , et li païens genres le dit Jehan , ont cogneu que il ont donei por Deu en armosne az freires de la maison dou Temple de Luneville a touz jours en heritaige , tout ce que il avoient , devoient et pooient avoir on prei qui siet en Mohoins et le cens que il avoient suz le dit prei .
Et est li cens d'oct deniers tollois .
Et li dit freire , por bien et por aulz faire aide , lor ont donei et delivrei cinquante et cinc solz de tollois en deniers nombreiz .
Et tesmoing naige de veritei ai je mis le sael de ma court en ces lettres a la requeste des persones desuz dites que en doient porteir bone warentie az diz freires contre tous .
Ce fuit fais a Luneville l'an de graice mil dous cens quatre vins et doze , on mois de julet .
Je Ferris , dus de Lorreigne et marchis , fais savoir a tous que je , en recompensation et en nom de restituti on de tous les damaiges et des toutes les grevances qui ont estei fait pour chief de moi ou par mon comman dement de cest jour en arriers a la priorei de Flavignei et as appendises et as apartenances partout , soit pour mes werres que je ai eu , soit pour mon besong en autre meniere .
Et pour lou salut de mon airme et de mes ancessours ai donei et assignei , et done et assigne en amosne perpetuel a tous jours mais pour moi et pour mez hoirs a la dite priorei de Flavignei , sexante solz de toulois chacun an .
Et pour ceuz sexante solz de toulois ai je assignei a la dite priorei de Flavignei chacun an a tous jours mais les vint resaulz d'avoinne que li ville de Hellecourt me devoit chacun an a la mesure de Nancei , entre la feste seint Martin et la feste seint Remei .
Et ai encor assignei a celie priorei de Flavignei les deix solz de toulois de commandise que li ville d'Aizilloi me devoit chacun an a la feste seint Remei .
Et ai encor assignei a celie priorei de Flavig nei la droiture que li home Seint Fremin d'Aizilloi me devoient chacun an la feste seint Remei , c'est assa voir chacuns osteis ou il eit home quatre deniers toulois , et li osteis ou il eit vave fame dous deniers toulois , a tenir et avoir la dite priorei les choses devant dites chacun an a tous jours mais .
Et a ceu a faire et tenir a tous jours mais oblige je moi et mez hoirs par ces presentes lettres .
En tesmoingnaige de la quel cho se je en ai donei ces lettres saelees de mon seel , que furent faites l'an de graice mil dous cens quatre vins et douze ans , la vigile de feste Nostre Dame , emmei awost .
Je Ferris , dus de Lorreigne et marchis , fais savoir a tous que je , en recompensa tion et en nom de restitution de tous les damaiges et de toutes les grevances qui ont estei fait pour chief de moi ou par mon commandement de cest jour en ar riers a la priorei de Seint Nicholais a Poirt et as appendises et as apartenances par tout , soit pour les werres que je ai eu soit pour mon besong en autre meniere , et pour lou salut de mon airme et de mes ancessours et pour trois meuz de seil que cille prioreis avoit gei de restitution chacun an sus ma pertie de la salinne de Rozieres , je , pour les choses devant dites ai donei et assignei et done et assigne , pour moi et pour mez hoirs en amosne perpetuel , a la devant dite priorei de Poirt chacun an a tous jours mais trante solz de toulois a panre et avoir chacun an a Noel en ma pertie des pougnas de Poirt .
Et weul et comans que c'il qui receverai la dite pertie des pougnas pour moi qu'il delivroit chascun an les trante solz de toulois devant dis a commandement de la dite priorei sans debat et sans contredit a termine devant devisei .
Et a ceu et faire et tenir , oblige je moi et mes hoirs par ces presentes let tres .
En tesmoingnaige de la quel chose je en ai donei ces lettres saelees de mon seel , que furent faites l'an de graice mil dous cens quatre vins et douze ans , lou jour de feste nostre dame emmei awost .
Je Ferris , dus de Lorreigne et marchis , fais savoir a tous que je pour recompensation de tous les damaiges et de toutes les grevances qui ont estei fait pour chief de moi ou par mon commandement de cest jour en arriers a l'abbei et a covent de Moyenmostier et a l'abbaïe de leans et as appendises , et as apartenances par tout , soit por les werres que je ai eu , soit por mon besong en autre meniere , et por le salut de m'airme et de mez ancessours , et por quarante sodees de terre a toulois que cil abbés et covens avoient gei chacun an de restitution sor ma per tie de la salinne de Rozieres , et por autres quarante sodees de terre a toulois que cil abbés et covens avoient encor de restitution chacun an en la teille et ez rentes de Bleinville , et por quatre levrees de terre a toulois que je lor fais meintenant de novelle restitution .
Je , por les choses devant dites , ai donei et assignei , done et assigne a tous jours mais en amosne perpetuel por moi et por mez hoirs a l'abbei et a covent devant dis toute mon aiwe entierement qu'afiert a Bleinville , que je avoie en la reviere de Murt , et tous les prouaiges qui an porront issir .
Et encor avec celie aiwe ai je donei et assignei , done et assigne a celui abbei et covent devant dis sexante solz de toulois a panre chacun an a tous jours mais en la teille et ez rentes de Bleinville , la moitié a la Seint Remei et l'autre moitié a Paikes .
Et ces choses devant dites doi je warantir et essoler a l'abbei et a co vent devant dis jusc'a droit , et les met dés meintenant en possession des choses devant dites , et les an fais tenans et prenans dés or en avant .
Et est assavoir que parmei ces choses devant dites , li abbés et li covens devant dit doient païer chacun an a tous jours mais a Jehan de Bleinville , escuïer , et a ses hoirs aprés son decez , les quarante solz de toulois c'on li doit chacun an sor l'awe de Bleinville devant dite .
Et est assavoir que se li abbés et covens devant dit puent escheingier ou achetera celui Jehan de Bleinville ceuz quarante solz que li greis celui Jehan i soit , il le puent faire , sauf ceu que je non puis ne non doie debatre ne aler encontre .
Et por ceu que ces choses soient fermes et estables , je en ai donei ces lettres saelees de mon seel en tesmoingnaige de veritei , que furent faites l'an de graice mil dous cens quatre vins et douze ans , on moix de sep tembre .
Je Aliz , fille a noble baron Thiebaut , conte de Bar , qui fuit , fais savoir a touz que je ai acquitei et acquit noble baron Ferri , duc de Lorreigne et marchis , de toutes con venances et de toutes obligations dont il ou sui hoir estoient tenu a moi , ou a mon peire le conte dessus dit , ou a mon amei freire Henri , conte de Bar qui or est pour raison de dowaire soit nomeement de Lonwy et de quan qui appent , soit d'aillors ou que ce fust .
Et l'ai ainsi acquitei et acquit de touz deniers que mes peires li cuens devant dis li prestai onques ou donai fust pour raison de mariage , fust pour aultre raison quelz que elle fust .
Et ceste acquitance ai je fait pour trois cens livrees de terre a fors que li diz dus m'ai assignés en la terre de Monfort et de Dompaire sans forteresce , les quels trois cens livrees de terre je doie avoir et tenir ma vie tant soulement après le decez le dit duc pour raison de dowai re , se ie vicoie plus de lui , et ai promis et creantei par ma foi et par mon sairement corporelment donneis que des convenances et des choses dessus dites jamais riens n'an demanderai ne ne requerrai au dit duc , ne a ses hoirs , ne ne ferai demander , ne requerre , ne ] ne venrai ne n'irai encontre ceste acquitance par moi , ne par aultrui en nulle manière que soit , car li dis dus en eit assez fait a moi , si com desus est dit , et quant as choses dessus dites ai je renuncié et renunce pour moi et mes hoirs a touz drois escris et non escris , a toutes excepcions de decevement de restitution , a touz privileges , a toutes indulgences , a toutes aides de fais et de droit et a droit que tout general renonciaucion ne mie valoir et generalment et es pecialement a tout ce que moi et mes hoirs pourroit aidier en cest fait et le dit duc et ses hoirs grever et par coi les choses dessus dites pussent estre malmises ne cassees en tout ou en aucune partie d'elles .
Et recongnois que toutes ces chozes desus dites ai je fait fors de toutes maim burnies .
Et pour ce que ce soit ferme chose et estable ai je deproïei a ma tres chiere dame et mere Jehenne de Thocy , contesse de Bar et dame de Pusoie , et mon chier signor et freire Henri , conte de Bar et honorable home et discret , l'officiaus de la court de Verdun , que il messent lor seelz en ces presentes lettres avec le mien en tesmoingnage de veritei .
Et nos , Johanne et Henri , cuens de Bar dessis dit , avons mis noz seels en ces presentes lettres en tesmoingnage de veritei a la proïere et a la requeste de damoiselle Alis , notre fille et suer dessus dite , avec le sien seel , et nos , offi cials de la court de Verdun le seel de la court de Verdun avons mis avec les seelz devant diz en ces presentes lettres en tesmoingnage de veritei a la proïere et a la requeste de damoiselle Alis devant dite .
Ce fuit fait l'an de grace mil dous cens quatre vins et douze ans , le dimange aprés feste Saint Remei , en chief de octobre .
Je Ferris , dus de Lorreigne et marchis , fais savoir a tous que je , pour recompensation de tous les damaiges et de toutes les grevances qui ont estei fait pour chief de moi ou par mon commandement de cest jour en arriers a la mason dou Viez Aitre devant Nancei , de l'ordre de la seinte mason de l'ospitaul de Seint Jehan de Jherusalem et as appendises et as apartenances , par tout soit pour les werres que je ai eu , soit pour mon besong en autre meniere , et pour lou salut de m'airme et de mez ances sours , ai donei et assignei , done et assigne par ces presentes lettres a tous jours mais en armone perpetuel pour moi et pour mez hoirs as freres de la mason dou Viez Aitre devant dite un pourchat de cinc solz de toulois et seix peins chacun d'un toulois et dimei setier de vin de trois toulois que li hoir Houwelat de Geracourt me devoient de rente chacun an londemein de Noel .
Et lor ai encor donei un autre pourchat de cinc solz de toulois et seix peins chacun d'un toulois et dimei setier de vin de trois toulois et seix quartrons de wain que li hoir Gerart de Fleuville me devoient de rente chacun an londemein de Noel .
Et lour ai encor do nei trois quartrons de wain que Adans de Fleuville , le fis Hembert me devoit de rente chacun an londemein de Noel pour lou bruel et pour la mescerie .
Et lor ai encor donei seix deniers toulois et un quartron d'avoinne et une geline que li hoir Thie riat de Fleuville me devoient de rente chacun an londemein de Noel a tous jours mais .
Et toutes ces choses devant dites acquestai je as hoirs maistre Garnier de Nancei mon serorgien qui fut , et weul et comans pour moi et pour mez hoirs que li frere de celie mason dou Viez Aitre devant dite aient chacun an a tous jours mais les choses devant dites , et qu'il an joïssent pai siulement sans debat et sans contredit et les en ai mis en possession et les an fais tenans et prenans desor en avant .
En tesmoing naige de la quel chose , pour ceu que ferme soit et estable je en ai donei ces lettres saelees de mon seel que furent faites l'an de graice mil dous cens quatre vins et douze ans , londemein de feste Tous Seins , on moix de novembre .
Nous , officiaus de la court de Toul , faisons cognissant a touz ceauz qui ces presentes lett res verront et orront que pour ceu especiaument estaublis en droit par devant nous , Perrins de Focon cort , escuïers , at recognu et confessei que il est hons liges por lui et por cez hoirs lou noble home Henri , conte de Wademont , et a cez hoirs devant tous homes aprés l'ommage lou signor de Deulley .
Et at repris dou dit conte li dis Perrins por lui et pour ces hoirs en fiey et en homage quan que il at et puet et doit avoir et atendre et escheoir en prés , en terres , en bois , en bans , en jostices , en homes , en fames , en fours , en rentes , et en toutes chouzes quelz qu'elles soient sens riens a retenir en la ville , on ban et on finage de Foconcort et en appendises des dis leus .
Et en doit faire chaucun an il et sui hoir cinc semainnes la warde on chastel de Wademont et toutes ces chouzes desus dites at faites et otroïés li dis Perrins por lui et pour ces hoirs au dit Henri , conte de Wademont , por lou dit conte et pour cez hoirs , par lou consentement , lou grei et la volentei de demoiselle Katherine , fame au dit Perrin , c'est a savoir pour sexante livres de petis tornois , des quelz li dis Perrins at eu et receu plain paement et entier por lui et pour cez hoirs , dou dit conte et de son certein commandement , ensi cum li dis Perrins l'at recognu en droit par devant nous .
Et prometent et ont promis Perrins , escuïers , et demoiselle Katherine sa fame desus nommei , pour aus et pour lour hoirs , par lor fois corporelment donees en nostre main en leu de sare ment , que il ne venront jamais encontre les chouzes desus dites , ne venir , ne feront par aus ne par autrui et especiaument la dite demoiselle Katherine por raison de dowaire , de mariage , de don , de noces , ne pour autre raison quelz qu'elle soit .
En tesmongnaige de veritei , nous avons saelei ces presentes lettres dou sael de la court de Toul par la volentei et la requeste de Perrin et de Katherine desus dit , que furent faites en l'an que li miliaires nostre signour corroit par mil dous cens quatre vins et douze ans , on mois de jenvier , lou juedi devant la chandelour .
Je Ferris , dus de Lorreigne et marchis , faiz savoir a tous que par devant moi estaubli Matheus de Wadeville , Ysabels , sa sorours , et Escelins , mairis la devant dite Ysabel , ont cogneu en droit que il ont vendui , ottroïei et acquittei en heritaige a l'abbei et a covent de Moïenmostier tout ce que il ont et doient avoir on molin c'um dit Monel , qui siet desous Barbonville , sens rien a retenir , c'est assavoir de six parties , une de la moitié dou dit molin et l'usuaire devant et d'arriers en tous costeis d'issai bieiz et dilai bieiz , parmi quatre livres cinc solz moins de tollois dont li vendour ont receu boin paement en deniers nonbreis des dis abbei et covent si cum il le dient .
Et dou dit vendaige doient li dit vendour porteir bone warentie et loal az dis abbei et covent envers tous jusc'a droit .
Et ont promis et pro metent li dit vendour par lor fois donees en ma main que jamaix contre le dit vendaige ne vanront , par auz ne par autrui .
En tesmoingnaige de veritei ai je mis le sael de ma court en ces lettres a la requeste des diz vendours , faites a Luneville l'an de graice mil dous cens quatre vins et doze , on mois de fevrier .
Nous Ferris , dus de Lorraingne et marchys , faisons cognissant a tous souz qui ces lettres verront et orront que nous avons otroïei et otroïons au priour des freires prechours de Toul et a l'ordre des dis freires que il puissent faire et edifier une maison ou un convent de dames de lor ordre a Port pour Deu et pour le bien que j'ai esperance qui en venra , sauf nostre droit et le droit d'autrui .
Et volons et commandons a tous nooz ballis , noos prevoz et nooz autres ba diaus que il les dites dames et lor biens et lor procurours deffendent de tort et de force .
et pour ce que ce soit ferme choze et estable avons nous fait mettre nostre sael en ces presentes lettres , lesqueilz furent donnees l'an de grace mil dous cens quatre vins et douze , la vigile de l'annuntiation nostre dame .
Je Ferris , dus de Lorregne et marchis , faiz savoir a touz que pour ceu estaubli en ma presence Thirias de Nancei , filz Gerart la Tartre qui fut , et Heluys , sa feme , ont recogneu par davant moi que com il regnent a lor viez entierement de l'abbei et dou covent de Cleir Leu l'eawe de Murt que dure dez l'eawe Seint Piere en amont jusquez l'awe de Lonwei en avaul , assavoir est que aprés lou decet d'eaz douz , c'est a savoir de Thiriat et de Heluy davant nomeiz , lour hoir ne autre pour eaz ne pueent ne ne doient riens avoir ne reclameir en celie eawe , ains doit revenir xolement et en paix a la davant dite englise de Cleir Leu a touz jours mais .
En tesmoing naige de la quel chose sunt cez lettrez saïelees dou seel de ma court de Nancei , sauf mon droit et l'autrui , a la requeste de Thiriat et de Heluy davant nomeiz .
Et de ceu ne me puet on demandeir fors que tesmoingnaige .
Ce fut fait l'an que li miliaires de l'in carnation nostre signor corroit par mil douz cens quatre vins et treze ans , on moix de avril , lou samedi davant feste Seint George .
Nos Ferris , dus de Lohereingne et marchis , et nos , officiaus de la court de Toul , faisons savoir a touz cels qui ces presantes lettres verront et orront , que Werrions , fils jai le signor Jehan dit de Saney , chevalier , de dame Thomasse sa famme , qui fuy , por ce establis en nostre presance , ai reconeu et conoist , qu'il ai vandui tresfonziemant quan qu'il ai , puet et doit avoir ou qu'escheu li est , ou escheoir li puet , en la vile de Destors et de Lespainge , a Mengerie , fil ja Rewy d'Arches , por dous cens livres de provenesiens fors , des quels li dis Werris conoit qu'il ai receu entier paiement do dit Mengerie , en menoie nombree , bone et loïaul .
Et ai coneu et conoit encor li diz Werris que le fyé de Destors , qu'il tenoit do signor Bertran d'Ansrevile , chevalier , en fyé et en homaige , que li dis Bertrans l'ai vandui et aquité perpetuelmant , sans reclain de lui ne de ses hoirs , a dit Mengerie par le los et par le creante le dit Werri .
Et ai promis et creanté li davant dis Werris , par son sairemant fait corporelmant , qu'il n'irai jamais contre ceste vandue davant dite , ne par lui ne par autrui , ne ne consantira qu'atres i aille .
Et conoit encor par son sairemant qu'il n'an fist onques autre vandaige que cestui , ne lettres n'an dona a autrui , ne de vandaige , ne d'autre meniere d'alienation .
Et s'il ave noit que li dis Werris alast de rien encontre cest fait davant dit , ou en tout ou en partie , il wet et consant , que nos , Ferris , dus davant diz , en garde siens de force le dit Mengerie et l'an feissiens joïr , contre toutes gens , et que nos , officials desus dis le feissiens a escomenier par toute la dyocese de Toul , a la requeste le dit Mengerie , ou de ses hoirs .
Et ai renoncié li diz Werris en cest fait a l'eception de monoie non nombree , non païee et de deception , outre moitié de droit pris , et especialmant a l'ecep tion de droit que dit que generals renonciations ne vat et a totes autres exceptions de fait , de droit et de costume qui por roient grever a dit Mengerie ou a ses hoirs , et aidier a davant dit Weri ou a ses hoirs , par quoi ceste vendue davant dite poist estre rapelee ou desfaite .
Et conoist encor li dis Werris , que il ai bien oect ans passez que ceste vandue davant dite fuz faite et en donai li diz Werris lettres a dit Mengerie parlans en la forme et selonc la tenor de cels presantes lettres , les quels lettres il li ai a maintenant renovelees , por ce que li dis Werris conoit qu'il set bien que li dis Mengerie ai perdui les premieres lettres , que furent faites de cest dit vandaige .
Et por ce que ceste vandue davant dite soit ferme et estable , nos Ferris , dus , et nos , officials desus nommei , avons fait saeler ces presantes lettres des saels de nous cours , a la requeste le dit Werri , en tesmoing naige de verité , les quels furent faites en l'an de grace que li miliares corroit par mil dous cens et quatre vins et trois , ou moix de junet .
Nous Boemons , par la graice de Deu arcevekes de Trievres , faisons assavoir a tous que nous avons teilz covenances a nostre amei et feaul a Fer ri , duc de Lorreinne et marchis , que com il soit ensi que nous et li dis dus aïens pris et waingiei lo chastel de Sowarcemberc et abatu par commun a cort pour le trop et le desavenant que mes si Jehans de Nau , chevaliers , et li freire de Numaie et li hoir de Sowarcemberc faisoient et a voient fait , il et li lour , a nous et a nos et a ceaus que nous deviens warder et deffandre maimmemant de la dite maison de Sowarcemberc ne droit ne raison n'an poïens avoir que nous ne nous poons apaisier , ne acorder a dit Jehan , ne a dis freires de Numaie , ne aus hoirs de Sowarcemberc sans le dit duc ne sans sa volantei .
Et avons encor promis a dit duc que nos li devons aidier a petite force et a grant encontre tous lez dessus dis et tous ceaus qui aidier lez an voiroient .
Et avons encor promis a dit duc que si li dessus dit , ou aucun d'eauz , ou li lour grevoient , ou voloient grever , ou tenoient damaige , ou voloient tenir a dit duc ou a suens de la maison de Lyevemberc ou d'aillours que nous a la requeste dou dit duc ou de son certein messaige sommes tenu d'envoïer vint hommes armeiz de fer soffisans dedans lez oet jours que nous an seriens requis a Xomberc a nostre propre despans ou aillours s'il avenoit que li dessus dit ou aucun d'eaus , ou li lour , se traixissent en autre leu qu'a Lievembert pour tenir damaige a dit duc ou a suens lei ou il seroit besoins , li quel vint homme armei de fer seroient lei et de morroient tant com le duc plairoit , ou ceaus qui seroient en leu de lui et deffanderoient , et warderoient la terre le dit duc et les suens a lour pooir en bonne foi .
Et est encor assavoir que de quele hore que nous fuxiens requiz dou dit duc que un mois aprez sa reques te nos devons venir en propre persone a force de gens a armes avec le dit duc pour fermer une maison ou dous si beoins , estoit prez de Lievemberc , par quoi nous pouxiens deffandre a ceauz dessus dis ou a aucun d'eaus qui damaige nos voiroient faire ou averoient fait , ou lez nos , ou le dit duc , ou lez suens , l'antree et l'ixue dou dit chastel de Lievemberc et le warnir le dit chastel sor nostre damaige en bone foi et loïalmant .
Et toutes cez choses avons nos encovant et creantei a dit duc a tenir fermemant et estable sans aller en contre en tout ou en pertie .
Et pour ceu que cez choses dessus dites soient fermes et estauble avons nos mis nostre saïel a cez pre santes letres en tesmoingnaige de veritei de toutes lez choses dessus dites .
Ceu fut fait l'an de graice mil dous cens quatre vins et traze ans , le jour de l'octave de la nativitei nostre dame .
Nous Yzabelz , par la graice de Deu abbasce de Saint Piere as Nonains de Mes et tous li convans de cel meismes leu , faisons a savoir a tous ke com nos fussiens plaintives a nostre ameit signour mon signour Thiebaut de Loregne , signour de Prigney , ke ces gens et les gens a ces devantriens dus de Loregne prenoient et ont pris aucunes fois en lour nons en la ville de Noweroit , qui est de nostre trefons et en la warde nostre dit signour plus grosses debites , qu'il ne nos sambloit ke raizons fust pour la queil chose nostre ameis sires devant dis a nostre proïere et a nostre requeste c'est asantis pour lui et pour ces oirs a panre chascun an une certaine somme en la dite ville , c'est a sa voir le cri et la chevachiee de la dite ville , une waite en son chastel de Priney teille com il la doient ansiennemant dous cherres de vin dou miex soffizant qui croistra en lour crut chascun an , et dous meus de bleif wayn la mesure de Gorze dou millour qui croi stra en lou creut chascun an ausi , et de chascun chief d'osteil dous gelines .
Et par mei ceu il , ne sui oir , ne autres pour lui , ne pour ces oirs ne puent plus demandeir en la dite ville ne as homes de Noweroit .
Et se nostre ameis sires ne ces gens pour lui ne sui devan trien ne lour gens pour aus ont aucunes fois pris en la dite ville plus ke raizon ne fust .
Nos , abbasce et convans devant dit et la ville de Noweroit desus nommee les an quittons et asoulons bonnemant ne ne vouriens ke lour armes en fussent de riens anpeschiees .
En tesmognage de ces choses avons nos saïeleit ces presentes lettres de nos saïelz , les queiles furent faites quant li miliaires nostre signour courroit par mil dous cens quatre vins et treze ans , le mercredi aprés feste Saint Luch .
Je Ferris , dus de Lorreigne et merchis , fais savoir a tous que par devant moi estaubli Wa rins diz Chatine de Wihivilleir et Mathelie , fame le dit Warin , ont cogneu en droit que il ont vendui , ottroïei et acquitei a Dan Thierri , qui ait estei abbés de Belprei , a sa vie tote entierement et a tous jours en heritaige a la dite iglize de Belprei , apreiz le deceit dou dit Dan Thierri , un meu de vin de cens a la mesure de Luneville suz un jornal de sa vigne , que siet en Armoleinmont apreiz Odat , parmi trente et oct solz de tollois corsables , dont il ont receu boin paement dou dit freire Thier ri en monoe nonbree , sauf mon cens d'un denier tollois que je ai premier suz le dit jornalle .
Quel denier si li dis Warins et sui hoir ne paoient a mon comande ment chascun an le diemoinge apreiz feste Seint Remei , li dite iglise de Belprei , apreiz le decet dou dit Dan Thierri , et li diz Dans Thierris a sa vie paeroient le dit denier de cens a mon comandement et tanront le dit jornal de vigne de moi .
Et dou dit vendaige doient li dit vendour porteir bone warentie az diz fre re Thierri a sa vie et a la dite iglise apreiz son decet envers touz jusc'a droit et axoleir de tous parmi le dit dernier paant .
Et doient faire chascun an a Champiaus le jour quant il deveront vendengier le dit jornal por delivreir a messaige dou dit Dan Thierri a sa vie et apreiz son decet a co mandement de l'iglize le dit meu de vin on cours de vendenges de vin de pie chauche .
En tesmoingnaige de veritei ai je mis le sael de ma court en ces lettres a la requeste des dis vendours , faites a Luneville l'an de graice mil douz cens quatre vins et treze , on mois de novembre .
Nous officiaulz de la court de Toul faisons savoir a tous que pour ce especiaulment estaublis en nostre presence Thieriés , filz signour Jehan de Lay , chevaliers , at recogneu par devant nous que il est devenus hons liges devant tous homes a noble baron Ferri , duc de Lohereinne et marchis , et doit chascun an a touz iors mais il et sui hoir demi an de warde a Amance et pour ce li doit doner li dis duz si com il dit quarante livres de toullois , et pour celles quarante livres li at assenei li dis duz si com il dit quatre livrees de terre a toullois a panre chascun an a la saint Remei es premiers chatelz que li duz davant dis at a Buxieres desouz Amance pour tout faire et pour tout panre jusqu'a tant que li devant dis duz li at païé les quarante livres devant dites et quant li dis duz ou sui hoir li païeront les quarantes livres devant dites li dis Thieriés ou sui hoir en doient aquester en leu soffisant de pur alleuf quatre livrees de terre a toullois ou repanre de lour propre alleuf quatre livrees de terre a toul lois et tenir li dis Thieriés ou sui hoir que lou dit fié tanroient en fié et en homaige lige devant touz homes dou duc devant dit ou de ses hoirs ensi tost com li devant dis duz ou sui hoir li païeront les quarantes livres devant dites , les quatre livrees de terre de vant dites que li diz Thieriés prenoit a Buxieres reviennent au dit duc ou a sez hoirs solement et en paix .
En tesmoignaige de la quel choze sont ces lettres saelees dou sael de la court de Toul a la requeste et a la proïere de Thieriet devant nomei , que fu rent faites l'an de nostre signour mil douz cens quatre vins et treze , on moix de decembre , lou jeudi aprés la Saint Nicolas .
Je Jehans de Bourgongne , escuïers , freres a noble baron Otthe , conte Bourgongne , fais savoir a tous que je n'ai ne droit ne raison , ne riens , ne puis , ne ne doi clamer ez fiez que li hoir mon seignor Jehan de Pessavant , seignor de Mosternel lou Sac qui fut , tiennent et dovent tenir de Symonin de Pessavant et de Wichart son frere , escuïers , li quel furent fil Girart de Pessavant qui fut , fors con fié de Beins , et de Rigneiville , et de Hairo et de Teilieres que sont de mon fié et les tang de noble home mon chier seignor Ferri , duc de Lorreigne et marchis , en accroissance des autres fiez que je tang gei de lui .
Et est encor assavoir que je n'ai ne droit ne raison , ne riens , ne puis clamer ez fiez que li hoir de Seint Baillemont tiennent et doient tenir de Symonin de Pessavant et de son frere devant dis por nulle raison queilz qu'elle soit .
Et weul et otroi que lettres ne esploit de quelque seel qu'elles fussent saelees ne dou seel mon seignor lou duc devant dit , ne d'autre que je an traixisse avant qu'elles ne me puissent aidier contre mon segnor lou duc devant dit , ne lui , ne ses hoirs , grever por quelque raison que ce fut .
Et por ceu que ce soit ferme chose et estable je ai saelei ces presentes lettres de mon seel que furent faites l'an de graice mil dous cens quatre vins et treze ans , lou mardi prochien devant l'anunciati on Nostre Dame , on moix de marz .
Je Ferris , dus de Lorreigne et marchis , faiz savoir a touz que par devant moi establi Wagués , mez ostriciers , demorans a Luneville et Homessete , feme le dit Waguet ont cogneu en droit que il ont vendui , outroïé et acquitei a touz jours mais en heritaige a signour Hanri , mon amosnier , comandour de deu maison qui siet devant Luneville , douz muees de vin de cens a la mesure de Luneville , dez quelz Demamgins li Bugles de Mesins , on doit un mue , et sui dui freire Gererdins et Wirions l'autre suz la plante et suz terre que sieent devant le chacheur Saint George par mi quatre livres de tolois dont il ont receu boin paie ment dou dit signour Hanri , mon amosnier a cui il ont fait le dit vendaige des diz muees de vin de cens et a la maison de Saint George aprés son decet , de la queile maison il est comandeires .
Et on doient porteir bone warentie envers touz jusc'a droit .
Et tesmoignaige de veritei ai je mis le seel de ma court en ces presentes lettres a la requeste dez diz Waguet et Hemessete , faites l'an de graice mil douz cens quatre vins et quatorze , on mois d'avril .
Je Ferris , dux de Loherene et marchis , fais savoir a tous que je , por le remede de m'arme et de mes ancessours , done et aie doné por Deu et en aumone par donacion faite entre les vif sans jamais rappeler tous les aqués que noble dame Marguerite , ma femme , duchesse et marchise , ait fais et fera por faire et por funder un covent de dames cordelieres de l'ordre Sente Clare au Nuefchatel .
Et wel et otroi que les dames cordelieres qui seront ou dit covent dou dit Nuef Chatel joïrent franchement et quitement des dis aqués presens et avenir .
Et ce don aie je fait et fais par le lous , par le gré et par la volenté ma dite fenme .
En tesmoignage de ces choses sunt saelés ces lettres de mun sael et dou sael la dite Margue rite , ma fenme davant dite , que furent faite l'an de grace mil dous cens quatre vins et dixspet , on moins de avril .
Nous Ferris , dus de Lorregne et marchis , faisons savoir a touz que mes sire Eudes d'Acey , chevaliers , et Phelippes d'Ascei , escuïers , frere , mui home et mui feauble , ont recogneu par davant nous que il ont vandui en heriteige a touz jours mais com lor droit elluef a religiousez dames et honestes Yde , par la volentei Deu abbasse de Wargaville , et a covent de celui meisme leu , tout ceu entierement qu'il et lor frere et lor serours avoient et avoir pooient a Wargaville et a Gundrestorf , et ez bans , et ez finaiges , et ez parrocheges dez dis leus , c'est assavoir en bans , en justices , en signories , en homes , en femes , en rentes , en cences , en terres , en preiz , en fours , en molins , en boix , en eawes , en masons , et nomeement lor pertie des masons , et de la court , et dou pourpris que sieent a Wargaville darriers lou dorteir et en toutes autrez choses quelz qu'eles soient , sans riens a retenir , tout ensi com ma dame Gile , que fut mere au dit Phelipe et mairastre a signour Eude davant dis , lez tenut jusc'a sa mort , sauf ceu que li abbasse et li covens davant dit sunt tenu de païer dez or en avant lez cinc solz que li abbasse d'Ezpinauz avoit chascun an sus celui heriteige .
Et doient encore païer douz quartes de wayn a Mesche la Beguinne , com li devoit chascun an a sa vie suz celui heriteige , et lez deix solz que cille abbasse et covens avoient chascun an sus celui heriteige , elez n'an pueent jamais riens demandeir signour Eude , ne Phelippe , ne lor freres , ne lor serors , ne lor hoirs .
Et est faiz cist vendai ges pour troiz cens livres de meceins que li dit vandour ont receu dez dis achateours en deniers conteiz et nombreis et s'an tiennent pour bien païé entierement , si com il dient .
Et en ont renuncié et renuncent a l'excepcion de la monoie non eue et non re ceue et qu'il ne puixent dire que la dite monoie ne soit convertie en lor utilitei .
Et est assavoir que cis vendaiges est faiz par lou grei et par l'otroi de dame Aliz , feme mon signour Eudon davant dit , et d'Anel , feme Phelipe davant dit , que ont promis et crean tei par lor foiz donnees corporelment et par lor saremens , qu'elez es dites choses jamaiz riens ne reclameront ne reclamer ne fe ront par eles , ne par autrui , por raison de douwaire , ne d'eriteige , ne pour autre rason nule , quelz qu'ele soit .
Et an renoncent et ont re noncié pour eaz et pour lour hoirs , a l'excepcion de douwaire et de don de nosces , et a tout ceu que lor porroit aidier en cest fait et lez dis achatours grever .
Et est encor assavoir que mes sire Eudes et Phelipes , vandours desuz dit , ont promis et creantei , par lor ser mens donneiz corporelment pour eaz et pour lour hoirs , qu'il contre cest vandaige et ceste acquitance davant dis ne vanront , ne venir ne feront par eaz ne par autrui , en tout ni en pertie a nunl jour mais pour nule rason que soit .
Et ont promis et prometent par lor sare mens a l'abbasse et a covent davant dis qu'il lor an porteront bone warentie et loïaul , tant com drois et costume de paiz porte en vers toutes gens que a droit et a jour vorroient venir , et especiaulment envers touz lor freres et lor serours .
Et sor ceu a tenir en ont il obligié et obligent a l'abbasse et a covent davant dis , eaz et lour hoirs et touz lor biens mublez et non mublez partout .
En tesmoingnaige de veritei et pour ceu que ce soit ferme chose et estauble sunt cez lettres saïelees dou seel de ma court de Nancei a la requeste et a la proïere de mon signour Eudon et de dame Alit , sa feme , de Phelipe et de Agnel , sa feme davant nomeiz .
Ceu fut fait l'an que li miliai res nostre signour corroit par mil douz cens quatre vuns et quatorze ans , londemein de la panthecoste , on moix de jugnet .
Je Ferris , dus de Lorregne et marchis , et je Thiebauz , sez ameiz filz , sires de Remeney , faisons savoir a touz que com bestens fust et descors de moi , duc desuz dit d'une part , et de Ferri , chevalier , signour de Chambleiz et de sez anfans , c'est a savoir Ferri , Perrin et Thirion d'autre , si com de Romont et dez apertenances et de toute la terre que Regnauz , sires de Ro mont qui mors est tenoit , paix et acorde en est faite entre nous , en tel meniere que je , Ferris , dus desuz dis , an port et ai lou chastel de Romont et toutes les apertenances et homaiges en fiez , en arrierfiez , en homes , en femes , en boix , en preiz , en terres , en eawes , en signoraige , en droitures , et en toutes chosez quelz qu'eles soient , sans riens a retenir et toute la terre que li dis Regnaus , sires de Romont , qui jai fut , tenoit ou que ce fust , ne de cui que ceu fust , fors les trente livreez de terre dou fié de Bair qui muet dou signor de Champegne , qui demore au signour de Chambleiz desuz dit et a sez anfans desuz dis en la meniere ci aprés devisee .
C'est a savoir que de quele houre que je , dus desuz dis , ou autres en leu de moi , an vuelliens riens demandeir au signour de Chambleiz desuz dit ou a sez anfans qu'il nos an doient faire droit la ou il deveront .
Encor est a savoir que nous , dus desuz dis , et Thiebauz sez dis filz , avons acquitei et acquitons por mei cest acort desuz dit au dit signour de Chambleiz , et a sez anfans , et au lour touz damaiges , arsons , prises et extorsions que li dis sires Chamblers , ne sui anfant , ne li lour , nous ont fait jusquez au jour dui pour la dezcorde desuz dite , et toutes prisez , et touz damaiges qu'il ont fait a nous et a nous homes raillaublez et autre tel samblant ont fait li diz sires de Chamblers et sui anfant a nous , duc et Thiebaut desuz dis .
En est encor a savoir que li dis sires de Cham blers nous at acquitei moi , duc desuz dit , de la plogerie ou je lou mis envers Thiebaut , conte de Bair de bone memoire , qui mors est , et envers son fil Hanri , conte de Bair , et de touz les damaiges que venu en sunt jusquez an jour dui , ne ne nos an puit il , ne sui hoir , nos ne nos hoirs jamais riens demandeir , ne requerre en quelque meniere que ce soit quar nous l'en avons fait asseiz .
Encor est a savoir que se je , dus desuz dis , avoie ra chatei ou rachatoie aucunes villes en tout ou en pertie , ou aucunes autres chosez quelz qu'elez fussent , que li dis Regnauz , sires de Romont qui jai fut , eust mis en gaige , ou vanduez , ou alienei en quelque meniere que ce fust , que li dis sires Chamblers et sui anfant desuz dit lou m'ont acquitei et aquitent , pour eaz et pour lour hoir , a moi et a mez hoir sans jamais riens a reclameir par eaz ne par autrui .
Et toutez cez chosez desuz dites avons nous creantei par nos foiz donnees corporelment je , dus et Thiebauz desus diz , d'une part et li dis sires de Chamblers et sui anfant d'autre , a tenir fermes et estaubles sans jamais a l'en encontre , par nous ne por autrui , en tout ni en pertie .
Et pour ceu que cez choses soi ent fermes et estaublez avons nous je , li dus desuz dis , et Thiebauz desuz dis , mis nos se elz a cez presentes lettres en tesmoingnaige de veritei , que furent faites l'an de graice mil douz cens quatre vins et quatorze ans , lou samedi prouchien aprés feste Saint Jehan Baptistre , on moix de jugnet .
Nous officiaulz de la court de Toul , Joffrois dis Doreis , et Jehans , arcediacre de Viteil et de Voge , en l'englise de Toul , faisons savoir a tous que establis por ceu especialment en nostre presence Ferris de Rozieres , escuïers , fis mon seignor Joffroi de Rozieres , chevalier qui fut , ai recogneu par devant nous que il ai fait marchié et escheinge a noble baron Ferri , duc de Lorreigne et marchis , en teil meniere que li dis dus li ai donei por raison d'escheinge la ville de Lenoncourt et lou ban entierement de la dite ville , et quan qu'il avoit en la dite ville et ou ban , c'est a savoir en homes , en fames , en rentes , en censes , en ban , en jostice , en toutes seignories que li dis dus i avoit et avoir pooit , sans riens a retenir , tout ensi com cil dus la tenoit quant il la donai a seignor Ferri de Plommieres , son fil , chevalier , fors l'estanc qui est desouz la ville entre la dite ville et l'estanc de Bussoncourt , qui demore a devant dit duc et a ses hoirs , ensi com li devant dis Ferris de Rozieres l'ai recogneu par devant nous .
Et est assavoir que li home de la dite ville de Lenoncourt et les fames que sont et seront demorant a leu ont et auront teil usu aire et teil pasturaige ez boix et autre part com il ont eu jusc'a jour dui , ensi com li dis Ferris de Ro zieres l'ai recogneu par devant nous .
Et est li greis lou dit duc que Ferris de Rozieres desus dis et seu hoir ou sa mesniee aient lour foeresce et lour usuaire ez boix et as leuz ou li home desus dit ont lor foeresce por ceu que besons li seroit por son ostel a Lenoncourt , tant com il i seront demorant , il ou sa mes niee , ensi com li dis Ferris de Rozieres l'ai recogneu par devant nous .
Et est assavoir que se li homes de la dite Lenoncourt ne les fames qui i sont et seront meffaisoient ez boix ou il ont lour foeresce , ne li dis Ferris de Rozieres ne seu hoir , il païeroient l'amende a dit duc et a ses hoirs , et seroit li amende de deix solz de toulois , ensi com li dis Ferris de Rozieres l'ai recogneu par devant nous .
Et est assavoir que cest escheinge que li dis dus ai delivrei et assignei a dit Ferri de Rozieres , ceu est par lou grei et par la voluntei de seignor Ferri de Plommieres , chevalier , li queilz ai promis por lui et por ses hoirs a devant dit Fer ri de Rozieres et a ses hoirs qu'il ez choses desus dites jamais riens ne reclamerai , ne reclamer , ni ferai par lui ne par autrui , einz en ai aquitei et aquite a devant dit Ferri de Rozieres tout lou droit qu'il avoit et avoir pooit en la dite ville et ou ban , ensi com li dis Ferris de Rozieres l'ai recogneu par devant nous .
Et est assavoir que li dis dus ne seu hoir ne puent ne ne doient en nul leu qu'il aient ne avoir , pussent retenir desouz aulz nuns des homes ne des fames qui sont et seront de la dite ville de Lenoncourt , ne ne doient soufrir c'on les retangne en nulle ville ne en nul leu ou il aient part lei ou il le pourroit debatre par raison sans faire toirt autrui , ensi com li dis Ferris de Rozieres l'ai recogneu par devant nous .
Et est assavoir que li dis Ferris de Rozieres ne seu hoir ne puent ne ne doient retenir en la dite ville de Lenoncourt , ne on ban nuns des homes , ne des fames des vil les ne des leuz que li dis dus ait , ne pusse avoir , ne de leu ou il ait part lei ou il lou pourroit de batre par raison , ensi com li dis Ferris de Rozieres l'ai recogneu par devant nous .
Et toutes ces cho ses desus dites tient dou dit duc li dis Ferris de Rozieres en fié et en homaige ligement devant tous homes , et ensi les doient tenir li hoir lou dit Ferri de Rozieres dou dit duc et de ses hoirs , ensi com li dis Ferris de Rozieres l'ai recogneu par devant nous .
Et en recompensation de ceu et pour raison de cest escheinge et de ces choses desus dites , li dis Ferris de Rozieres eit recogneu par devant nous qu'il i ait donei et aquitei a devant dit duc , por lui et por ses hoirs , a tenir lou dit duc et ses hoirs a tous jours mais , quan qu'il ai , et avoit , et avoir pooit et devoit a Rozieres et ou ban , c'est assavoir en la salinne , en homes , en fames , en rentes , en censes , en boix , en aiwes , en terres , en preis , en vignes , en masons , en ban , en justice , en toutes seignories et en toutes autres choses sans riens a retenir et espetialment les heritaiges que gisent a Rozieres et on ban que dame Aneis , que fut fame mon seignour Joffroi , pere a dit Ferri , tient de dowaire de par mon seignour Joffroi desus dit , tout ceu qu'il an doit et devrai venir a dit Ferri aprés lou decez de celle dite dame Anel , celles choses venront a devant dit duc et a ses hoirs avec les autres choses desus dites , sans debat de Ferri de Rozieres ne de ses hoirs , ensi com li dis Ferris de Rozieres l'ai recogneu par devant nous .
Et toutes ces choses desus dites ai crantei et promis li dis Ferris de Rozieres a tenir bien et leament a tous jours mais por lui et por ses hoirs , sans aller encontre en nulle meniere que soit .
Et quant as choses desus dites ai il renoncié et renon ce a tous drois escris et non escris , a toutes exceptions de decevement , de restitution , a tous privilaiges , a tou tes indulgences , a toutes aides de fait et de droit , et a droit qui dit general renunciation ne mie va loir , et generalment et especialment a tout ceu que li pourroit aidier , lui ne ses hoirs , en cest fait et lou dit duc et ses hoirs grever .
En tesmoingnaige de toutes ces choses desus dites , por ceu que fermes soient et estables , nous , officiaulz de la court de Toul , lou seel de la court de Toul , et nous , Joffrois , et Jehans , arcediacre desus dit , les nostres seelz avons mis a ces presentes lettres a la requeste et a la proïere de Ferri de Rozieres , escuïer desus dit .
Ceu fut fait l'an de graice mil dous cens qua tre vins et quatorze ans , on moix de novembre .
Je Ferris , dus de Lorreigne et marchis , faiz savoir a touz que per devant moi estaubliz Forquig nons de Remereville , demorans a Barbonville , et Sybille , sa fame , et Alisons , suers la dite Sibille , fil les Jennin de Barbonville qui fuit , ont recogneu que il ont vendui et acquittei a l'abbei et a covent de Moïenmostier tel partie com lor peires Jennins devant diz avoit et devoit avoir on munie desouz Bar bonville et on fossei desour , et on porpris d'une part et d'autre le fossei , et desour et desouz senz rien a retenir parmi sexante solz de tollois , dont li dit vendour ont receu boin paement .
Et ait covent li devant diz Forquignons qu'il en porterait bone warentie auz diz abbei et covent encontre touz les autres hoirs le devant dit Jennin .
En tesmongnaige de veritei ai je mis le sael de ma court en cez lettres a la requeste des persones devant dites , faites a Luneville l'an de graice mil dous cens quatre vins et quatorze , on mois de decembre .
Je Ferris , dus de Lorreigne et marchis , faiz savoir a tous que par devant moi estaubli Poiressons , Werris et Hawys , enfant Orriat de Barbonville qui fuit , ont recogneu que il ont vendui et acquittei a l'abbei et a covent de Moïenmostier une piece de terre de douz jours de terre que siet en la fin de Barbonville apreis la croee saint Pierre por quarante solz de tollois , des quelz il ont receu boin paement en deniers nonbreiz .
Et ont covent li devant dit anfant par lor foi donee que il ne reclameront jamaix ne feront reclameir cest vendaige par aus ne par autrui .
Et si celle terre devoit cens , ne droiture li devant dit anfant ont covent que il la deliverroient et desconberroient de tout .
En tesmongnaige de veritei ai je mis le sael de ma court en ces lettres a la requeste des devant diz anfans faites a Luneville l'an de graice mil dous cens quatre vins et quatorze , on mois de decembre .
Je Wautrins de Rozieres , filz Wautrin de Caistres qui fut , faiz savoir a touz que com je aie escheingié et delivrei a noble prince mon trés chier signour Ferri , duc de Lorregne et marchis , tout ceu que je avoie pooie et devoie avoir en la vile de Rozieres et on ban , c'est assavoir en homes , en femes , en masons , en fourteresses , en saline , en terres , en preiz , en boix , en eawes , en rentes , en cences , en signorie , en vignes , en fours , en toute justice et en toutes autres choses sans riens a retenir .
Assavoir est que li dis dus en recomprensation et en escheinge dez chosez desuz dites m'a donnei et escheingié a moi et a mes hoirs en heriteige a touz jours mais tout ceu qu'il avoit , pooit et devoit avoir a Sechant et a Buxieres desouz Amance et es bans dites leus es finaiges et es apertenances , c'est assavoir en ban , en justice , en signorie , en homes , en femes , en anfans , en rentes , en cences , en droitures , en terres , en preis , en boix , en eawes , en vignes , en fours , en molins , en toutes justices hautes et basses et en toutes autres chosez sans riens a retenir , fors que la warde dou curei prestre de Buxieres et dou vicaire de la dite englise se il i estoit et fors la warde de la mason de Blanzei et de lour tenours que li moinne ont on ban de Buxieres et dez apertenances entierement de la dite mason que li dis dus i retient ensi com il li avoit davant , et fors la warde de la mason Seint Piere et de la tenour Seint Piere qu'il at on ban de Buxieres et ceu que Cleirleus at que li dis dus i retient , ensi com il li avoit davant , et fors lez fiez c'on tenoit de lui es dis bans de Buxieres et de Sechant , et fors la warde dou prestre curei de Sechant et dou vi caire s'il i estoit .
Et est ensi faiz cis escheinges que li dis dus ne sui hoir ne pueent ne ne doient retenir dez or en avant ens leus de lour terre qu'il aient ou que il et sui hoir acquestaissent ne par compegnie ne en autre meniere aient , ne avoit puissent nuns dez homes ne dez femes qui sient et seront a moi et a mes hoirs dez dites viles davant nomees de ceaz que je averoie de par mei , ne de par ma feme a la dite Buxieres , c'est assavoir touz lez homes et femes et lour hoirs que li dis dus avoit a la dite Buxieres par lui .
Et est ensi que je ou mi hoir s'il nos plait poons pertir a mon signour Symon de Brouscei ou a sez hoirs les homes et les femes que nous avons ensemble a Buxieres et on ban .
Et quant je averoie ma pertie de ceuz homes par moi , li dis dus nes puet ne ne doit retenir il , ne sui hoir , en nunl leu qu'il ait desouz lui , ne qu'il puixe avoit ne par compegnie ne autrement , ne n'i retient riens suz celie pertie que seroit mienne , fors que lo fié ensi com en lo tenoit de lui davant cest escheinge .
Et s'il avenoit que aucuns homs ou aucune feme des dites viles de Buxieres et de Sechant alessent demoreir desouz aucun signour , puis qu'il m'averoient servi an et jour , ou mes hoirs ou mes davantiers , as leus desuz dis li dis dus ne sui hoir ne les porroient retenir nule part desouz eaz , ne ne puet ne doit li dus , il ne sui hoir , ne lour home riens aquesteir a Buxieres ne a Sechant as homes et as femes que lour estoient qu'il m'a assis , ne cil home ne pueent riens aquesteir as homes ne as femes lo dit duc , ne as homes , ne as femes que sunt de par ma feme , quant je les averai par moi , ne nous a eaz .
Et est assavoir que je et mi hoir et li home et lez femes de Buxieres doïens avoir nostre pasturaige on ban d'Amance , ensi com il ont eu anciennement , et cil d'Amance et de la parroche on ban de Buxieres , ensi com il l'ont eu anciennement .
Et cil de Sechant et je et mi hoir avons et averons nostre pasturaige on ban d'Amance par desai Amansuele devers Sechant , sans amende païer parmei lo damaige randant , et cil d'Amance et de la parroche on ban de Sechant en tel point .
Et s'aucuns de mes homes de Buxieres et de Sechant prenoient aucuns des femes lo dit duc , cele feme n'averoit point de chasse ne sui hoir , ains seroient mien demorant on ban de Buxieres et de Sechant et en autre tel samblant reseroit il s'aucuns dez homes lo duc prenoit nule de mes femes , sauf ceu que li dus nes porroit retenir on ban de Buxieres ne de Sechant .
Et ce sunt li home et lez femes que li dis dus avoit a Buxieres qu'il m'a assiz et qu'il me doit warentir envers touz jusqu'a droit , fors qu'encontre lo signoraige mon signour Symon , s'il i avoit aucun droit pour raison de mariaige selonc la costume dou leu , c'est a savor Wautrins Wasserville de Buxieres , Mahous feme Travelle , Lorens fiz chivalier , Demongeis Chevauche Louf , Stevenas li bergiers de Blanzei , Piereis filz Mallat , Ar nous fiz Thomace , Orrenas filz Druel , Ugaz quarmontreiz , Jehans Maquereis , Thomascins fiz Noblate , Noblate sa mere , Richardins de Molins , Bartremins filz Rolin , Symons de Molins , Pieressons li bornes , Rolins de Molins , Stevenins de Molins , Andrueiz de Molins , li choches Jehans et Guedechaus frere Jennins et Buenins frere Par seiz chaules , Bernars de Molins , Bertrans Auberteiz , Jennate feme l'ameral , Arnous le Cherie , Jehans sez freres , Pieressons de l'Aitre , Sebillons suer signour Lambert , Thiriez Gagas , Jehans li doïens , Regnaudins filz Jaiquin , Jehans li Caiche , Jehans li fiz Wiriat , Jennins li fiz Bauduyn , Wautrins Ransars , Demongeis sez filz , Mongeis li muniers , Arem bours li wauteleresse , Jennins sez filz , Wateiz sez fillastres , Sebelace feme Neimmeri , Milas , Jennins filz Watel , Auberteiz , Willames , Yuflas , Regnaudins , Jaiquins , Regnaudeis , Thirions , Saffrignons li Vellarde , Agneis , Boudons Marsauz , Regnaus , Jehans Maeuce , Cunins dez Cueles , Thirias mescelins , Demongins , Pakate , Richardins , Buevelas , Rosate li Rousce , et Thirias filz Boinvallet et lour hoir qui sunt et seront ensi com desuz est dit .
Et est encore assavoir que je , s'il me plait , me puix acrestre es bans et es viles de Buxieres et de Sechant , et faire toutes mes aisansez en fours , en molins , en chaucheurs , en estans , en fosseiz , en masons fors et autres chosez par mei lo damaige randant sans encoison et sans nunl debat dou dit duc ne de sa gent , sauve la raison les moinnes de Seinte Marie au Boix , et des moinnes de Cleirleu , ensi com il en ont lettres dou dit duc ou de sez davantiers , faites davant cest escheinge .
Encore est assavoir que mes sires li dis dus ne sui hoir ne pueent aquester a mon signour Jehan de Rozieres , fillartre mon signor de Baffroimont , ne a mon signour Wichart d'Amance , ne a lour hoirs ceu qu'il ont a Sechant et on ban a eaz , ne a lor hoirs .
Et ont et averont tuit li home et lez femes et lor hoir de cestui signoraige de Buxieres qui estoient lo dit duc par lui qu'il m'a assiz tel usuaire en sez boix d'Amance , com il avoient davant cez presentes lettres .
Et s'il i meifaisoient , il païeroient deix solz d'amende au dit duc .
Et se li home lo duc estoient trovei en mes boix meffaisant , il païeroient deix solz d'amende a moi et a mes perceniers .
Et de tout cest eschainge et de tous les provaiges lez feuz et les chateiz que issir an porroient que mes sires li dis dus m'a assiz , ensi com desuz est dit , il m'an fait dez meintenant saizi tenant et prenant , et m'an doit il et sui hoir pourter bone warentie et loïaul envers tous jusqu'a droit mi et mes hoirs ensi com desuz est dit .
Et s'il ave noit que prestres ne clers , ne autres hons de religion eust anfans de mes femes de Buxieres et de Sechant , cil anfant seroient mien sans contredit et sans rapel dou dit duc ne des siens , se il voloient demoreir on ban de Buxieres ne de Sechant .
Et s'il voloient demorer desouz lo dit duc faire lo pourroient .
Et est ensi que la droi ture que aucune gent de Buxieres doient c'om apele l'uevre de Nancy ele n'est mie moie , ains demore ensi com ele estoit davant ceste lettre .
Et est encore ensi que mes sires li dis dus ne suis hoir , ne me pueent , ne ne doient riens demandeir ne a mes hoirs pour raison de l'eriteige de Buxieres que je en porte de par ma feme des dattes ne des damaiges dont mes sire Eirars , mes seurs qui fut , estoit tenus a mon signour lo duc devant dit .
Et est ensi que je et mi hoir tenons et devons tenir ligement en fié et en homaige davant tous homes de mon signour lo duc davant dit et de sez hoirs , tout ceu que je an pors pour raison de cest eschainge , c'est assavoir ceu de Sechant et dou ban et les homes tous que mes sires li dus avoit a Buxieres et les femes aveuc lez autres fiez que je tenoie ja de lui .
Et pour ce que ces chosez soient fermes et estaubles , je ai prié et requis a homes honoraubles et discreis signour Joffroi de Vendieres , arcediaicre de Rinel en l'englise de Toul et l'officiaul de la court de Toul , qu'il messent lour seelz a cez presentes lettres en tesmoignaige de veritei .
Et nous , Joffroiz de Vendieres , archediaicres de Rinel en l'englise de Toul , avons mis nostre seel a cez presentes lettres , et nous , officiaulz de la court de Toul , i avons mis lo seel de la dite court de Toul a la requeste et a la proïere de Wautrin davant nomei .
Ceu fut fait l'an que li miliaires nostre signour courroit par mil douz cens quatre vins et quatorze ans , on moix de fevrier .
Je Ferris , dus de Lorreigne et marchiz , faiz savoir a touz qui ces presentes lettres verront et orront que pour ceste choze especialment esta bli en ma presence Werris de Bleinville , escuïers mez homs et mez feables et damoiselle Nichole , sa feme , ont recogneu et confessei par devant moi que il ont vendu et acquitei , vendent et acquitent a touz jours senz reclameir a descreiz homes et honestes a doïen et a chapistre de Saint Diey , quan que il tenoient de fié de moi en la ville et en finaige de Saint Diey , en homes , en femes , en menandies , en maix , en four et appandisses que auz dites chozes apartiennent en ban , en justice , en toutes chozes senz riens a reclameir et a retenir , le queil fié il doi ent tenir franchement et tout l'aritaige , et tout l'acquest qui lor est demoreiz depair le sire Kairle , qui fuit peires a la dite Nicho le , a quan que il avoient en la dite ville et on dit ban en quelque meniere que ceu soit pour sexante livres de tollois viez qu'il ont euz et receuz dez dis achetours en bone monoie , toute contee et nombree , et si s'en tiennent pour bien païé .
Et est assavoir que li fosseiz et li meix que Con raulz de Ristes tient demourait aprés le decet le dit Conraut auz dis doïen et chapistre parmi un resaul de feives de cens , que on doit païer a Cunin , fil a prevost Garerdin de Saint Diey et a sez hoirs , chescun an .
Et li fosseiz et li meix qui fuirent le dit sire Kairle et li loigniers que li sires Richiers d'Espinal tient , demourait auz dis achetours aprés le decet dou dit signour Richier parmi cinc buches de feives que on doit païer a dit Cunin et a sez hoirs chescun an de cens .
Et pueent li dit doïens et chapistres lez homes qui fuirent de mon fié et lez autres qu'il ont acquestei auz dis vendours tenir et metre a teil franchize cum les lour homes propres qu'il ont en la dite ville de Saint Diey par ma voluntei .
Et je , Ferris desuz dis et mi hoir , devons faire joïr lez dis achetours com soverain dou dit acquest , se li dit vendour ou lour hoir venoient contre lez chozes desuz dites , en tout ou en partie , et de toutes ces chozez se sunt des veti li dit vendour en justice par devant moi .
Et en ont revestis lez dis achetours et mis en corporeil possession et pasiule .
Et promet tent et ont promis li dit vendour et acquitent par lor fois donée corporelment en ma main en non de sairment que il contre cest vandaige et ceste acquitance jamais ne vanront , ne feront venir par queil que raison que ceu soit , en tout ne en partie , ne par raison de douaire , ne de don de noces , ne par autre ocquison queilz quelle soit , einz on porteront leaul warentie auz dis achetours contre toute gens qui a droit vouroient venir .
Et quant en cest fait li dit vendour en ont renuncié et renuncent a l'axeption de la monoie ne mies eue , nemies numbree et nemies receue dez dis achetours , et a toutes exceptions allegations , deffentions et raisons de fait et de droit escrit et non escrit , a l'exception de deception outre la moitiee dou droit pris a benefice de restitution a toutes lettres de l'apostole et de sez legas empetrees et a empetreir , et la dite feme , par sa foi a privilege de la loi qui deffent alienation de douaire , et tout ceu qui pourroit eistre proposei et opposei contre ceste lettre et a tout ceu qui lez pouroit aidier en cest fait et auz dis doïen et chapistre nuire et especialment a droit qui dist general renunciation .
Et toutes ces chozes sunt faites par nos tre los et par nostre grei , de cui fié partie dou vandaige muet et demouroit lez chozes desuz dites en ma wairde , ensi cum les autres chozes qu'il tiennent a Saint Diey .
En tesmoignaige de veritei et pour ceu que ceu soit ferme choze et estable ai je mis mon seel en ces presentes lettres a la requeste des vendours et acquitours desuz nomeiz , que fuirent faites l'an de graice mil douz cens quatre vins et quatorze , on mois de mars .
Je Symonins de Port , fils Jehan le Jalous , et je , Alars , sa feme , faisons savoir a tous que nous avons fait eschange a noble baron nostre chier signour Ferri , duc de Lorrainne et marchis , ensi que nous li avons donei pour raison d'eschange tout ce que nous aviens entierement que escheu nous estoit de par mon signour Phelippe de Gileberviller , chevalier qui fust peres a moi , Alait davant dite , et de par dame Beatrix c'on disoit la Blanche , que fust feme le dit signour Phelippe et mere a moi , Alait davant dite , tout ensi entierement com nous l'aviens parti contre tous les autres hoirs et contre dame Ysabel , que fust secunde feme celui signour Phelippe , que or est feme Wychart , escueir , et tout ce ansi que eschoir nous pooit aprés le decept celle dame Ysabel de tout le douaire qu'elle tient , sauf ce que nous avons retenu et retenons pour nous et pour nos hoirs que li davant dis dus ne doit mies avoir et que n'est mies de cest eschange , tel partie com nous avons et devons avoir en deimes de Bleinville , gros et menus .
Et pour cest eschange et en recompensacion des chozes desus dites nous ait donei li dis dus pour raison d'eschange a nous et a nos hoirs quinze livrees de terre a toulloix en heretaige a tous jours maix , a panre et a avoir chaucun an a tous jours maix dix livres de toulloix sus sa partie des fours de Port , c'est a savoir a la feste Saint Jehan Baptiste cent souls de toulloix des premeriens deniers et a Noel aprés ensevant cent souls de toulloix des premeriens deniers , et sus sa partie des pougnés de Port nous ait il ausi assignei cent sols de toulloix a panre et a avoir chaucun an a tous jours maix , c'est a savoir cinquante souls de toulloix a la feste Saint Jehan Baptiste des premeriens deniers et cinquante sols de toulloix a Noel aprés ensevant des premiers deniers .
Et veut et ait commandei li dis dus pour luy et pour ces hoirs que cil a cui sa gent venderont sa partie des dis fours et des dis pougnés fassent seurtei en nos mains ou de nos hoirs ce de nous defaloit , ou a ceauls en cui main nous averiens mis les dites chozes , chaucun an a tous jours de païer ceste summe d'argent desus dite aus termines desus devisés .
Et ce les chozes desus dites ne valoient tant li dis dus et suis hoir les doient parfaire chaucun an a tous jours maix en leu soufesant , a nous et a nos hoirs ce de nous defaloit , ou a ceauls en cui main nous les averiens mis , sans debat et sans contredit .
Et ce elles valoient plus , li sourplus est le dit duc et ces hoirs aprés lui .
Et ces chozes desus dites doient warentir et asouler bien et leaument li dis dus et sui hoir envers toutes gens a tous jours maix , a nous et a nos hoirs ce de nous defaloit et a ceauls en cui main nos les averiens mis , et faire joïr contre toutes gens .
Et est a savoir que ce nous ou li uns de nous aprés le decept de l'autre , ou nostre hoir ce de nous defaloit , voliens ou voloient vendre , ou achangier , ou mettre en wauge , ou doner en aumosne a quelle englise que ce fust et en quel mein que ce fust , et a quels gens de religion que ce fust , de quelque condition qu'il fussent , les chozes desus dites que le dis dus nous ait assignei en partie d'elles et meimement tel partie com nous avons et devons avoir en deimes de Bleinville , gros et menus , faire le poons et pouroient sans debat et sans contredit dou dit duc ne de ces hoirs , car il c'i est consentis et c'i consent dés mein tenant pour lui et pour ces hoirs .
Et ceroient et sunt tenu li dis dus et sui hoir a tous jours maix de warentir celles quinze livrees de terres desus dites a ceauls en cui main elles ceroient mises en la menniere desus dite et auls faire joïr contre toutes gens .
Et est a savoir que li dis dus ne sui hoir ne pevent ne ne doient achangier , ne vendre , ne mettre feurs de lor mains les chozes desus dites ne partie d'eles en nulle menniere que soit a nul jour mais que les quinze livrees de terre davant dites ne soient adés sauves et despanchiees a nous et a nos hoirs se de nous defaloit , et a ceauls en cui mein elles ceroient mises en la menniere desus dite .
Et ces chozes desus dite et chaucune d'elles ensi com elles nous touchent , avons nous promis et creantei par nos fois corporelment donees a tenir et a waurder bien et leaulment et fermement pour nous et pour nos hoirs sans aler en contre , par nous ne par autrui , en nulle menniere que soit et que nous nez pooens , ne ne devons reclamer , ne faire reclamer , en tout ne en partie , au duy ensemble ne chaucuns par luy pour raison de douaire , ne de don de noces , ne pour autre raison nulle quels qu'elle soit .
Et quant auz chozes desus dites , avons nous renoncié et renonsons pour nous et pour nos hoirs a tous droit escrips et non escrips , a toutes excepcions de decevement , de restitucion , a tous privileges de la croix , a toutes indulgences , et que nous ne pensiens dire ne mettre avant que nous soïens deceu outre moitié dou droit pris a toutes aides de fait et de droit , et au droit qui dit generaul renunciacion , nemi valoir et generaulment , et especialment a tout ce que nous et nos hoirs pouroit aidier en cest fait , et le dit duc et ces hoirs grever .
Et pour ce que ce soit ferme choze et estable et que nous n'avons nuls saels , nous avons fait saeler ces presentes lettres a nostre prieire et a nostre requeste dou sael de la court l'officiaul de Toul et dou sael honorable home et discreit signour Joffroy Dorei , arcediacre de Vitel en l'englize de Toul en tesmoignage de veritei .
Et nous , officiauls de la court de Toul le sael de la dite court de Toul , et nous , Joffrois Dorés , arcediacres davant dis , nostre sael avons mis en ces presentes lettres en tesmoig nage de veritei a la requeste et a la prieire de Symonin et de Aalait , sa feme davant dis , que furent faites l'an de grace nostre signour mil dous cens quatre vins et quinze , en moix de may .
Je Ferris , dus de Lorreigne et marchis , fais savoir a tous que com Symonins de Poirt , filz Jehan lou Jalouz , et Alairs sa fame , aient fait escheinge a moi ensi qu'il m'ont donei pour raison d'escheinge tout ceu qu'il ont entierement que escheu lor estoit de par mon seignor Felippe , chevalier qui fu peres a celi Alairt , et de par dame Bea trix c'on disoit la Blanche , que fu fame celui seignor Felippe et mere a celi Alairt , tout ensi entierement com il l'avoient perti contre tous les autres hoirs et contre dame Ysabel , fame Wichart , escuïer , a meintenant , que fu fame celui seignor Felippe et tout ceu ansi que eschoir lor pooit aprés lou decez celle dame Ysabel de tout lou dowaire qu'elle tient , sauf ceu que li dis Symonins et Alairs , sa fame , ont retenu et retiennent por aulz et por lour hoirs , que je ne doie mie avoir et que n'est mie de cest escheinge teil partie com il ont et doient avoir ez dismes de Bleinville , gros et menus .
Et por cest escheinge et en recompensation des choses desus dites , je ai donei et doing a celui Symonin et a Alairt , sa fame , et a lour hoirs quinze levrees de terre a toulois en heritaige a tous jours mais , a panre et avoir chacun an a tous jours mais deix livres de toulois sus ma partie des fours de Poirt , c'est assavoir a la feste Seint Jehan Baptistre , cent solz de toulois des premiers deniers et a Noel aprés ensuant cent solz de toulois des pre miers deniers .
Et sus ma partie des pougnas de Poirt lor ai je ausi assignei cent solz de toulois a panre et avoir chacun an a tous jours mais , c'est assavoir cinkante solz de toulois a la feste Seint Jehan Baptistre des premiers deniers , et cinkante solz a Noel aprés ensuant des premiers deniers .
Et weul et comans por moi et por mez hoirs que cil a cui ma gent venderont ma partie des dis fours et des dis pougnas faicent seurtei en la mein Symonin et Alart , sa fame , et lour hoirs se d'aulz deffailloit ou a ceuz en cui mein cil Symonins et Alairs , sa fame , auroient mis les dites choses chacun an a tous jours de païer ceste somme d'argent desus dite as ter mines desus deviseis .
Et se les choses desus dites ne valoient tant , je et meu hoir les devons parfaire chacun an a tous jours mais en leu soufizant a celui Symonin et a Alairt , sa fame , et a lour hoirs se d'aulz deffailloit , ou a ceuz en cui mein il les auroient mis sans debat et sans contredit .
Et s'elles valoient plus , li sorplus est miens et mez hoirs aprés moi .
Et ces choses desus dites devons nous warantir et axoler bien et leament , je et meu hoir , envers toutes gens a tous jours mais , a celui Sy monin et a Alairt , sa fame , et a lour hoirs se d'aulz defailloit , et a ceuz en cui mein il les auroient mis , et aulz faire joïr contre toutes gens .
Et est assavoir que se cil Sy monins et Alairs , sa fame , ou li uns d'aulz aprés lou decez l'autre , ou lor hoir se d'aulz defailloit , voloient vendre , ou escheingier , ou metre en waige , ou doner en armos ne a quele englise que ce fust , et en queilz meins que ce fust , et a quelz gens de religion que ce fust , de quel condition qu'il fussent , les choses desus dites que je lor ai assig nei ou partie d'elles , et meismement teil partie com il ont et doient avoir ez dismes de Bleinville , gros et menus , faire lou puent et pourroient sans debat et sans con tredit de moi , ne de mez hoirs , car je m'i suis consentis et m'i consent dés meintenant por moi et pour mez hoirs , et seriens et sons tenus , je et meu hoir , a tous jours mais , de warentir celles quinze levrees de terre desus dites et d'axoler a ceuz en cui mein elles seroient mises , en la meniere desus dite , et aulz faire joïr contre tou tes gens .
Et est assavoir que je ne meu hoir ne peons ne ne devons escheingier , ne vendre , ne metre fuers de noz meins les choses desus dites , ne partie d'elles , en nulle me niere que soit , a nul jour mais , que les quinze levrees de terre devant dites ne soient adez sauves et despachiees a celui Symonin et a Alairt , sa fame , et a lour hoirs se d'aulz deffailloit , ou a ceuz en cui mein il les auroient mis , en la meniere desus dite .
Et toutes ces choses desus dites , ensi com elles sont ci desus devisees , et chacune d'elles ai je promis et crantei com gentis hons et leaulz chevaliers pour moi et por mez hoirs a tenir et a warder , et faire tenir et warder bien et leament et fermement , sans aller encontre ne sofrir a aler en tout , ne en partie a nul jour mais , en nulle meniere que soit .
Et a ceu a faire et tenir oblige je moi et mez hoirs a tous jours mais par ces presentes lettres .
Et por ceu que ces choses soient fermes et estables , je en ai donei ces lettres saelees de mon seel en tesmoingnaige de veritei , et furent faites l'an de graice mil dous cens quatre vins et quatorze ans , lou mardi prochien devant l'anunti ation Nostre Dame , on moix de marz .
Je Ferris , dus de Lorreigne et marchis , fais savoir a tous que establi por ceu en ma presence Symonins de Poirt , filz Jehan lou Jalouz , et Alairs , sa fame , ont recogneu par devant moi que il pour Deu purement et por lou salut de lor airmes et de lour ancessours , ont do nei et donent pour aulz et pour lour hoirs en armosne perpetuel a la mason des pracheresces c'on fait ou boix devant la maladerie de Poirt , la quele je ai fondei , a tenir et avoir paisuilement a tous jours mais par mon grei et par mon loz et sans debat de moi , ne de mez hoirs , les quinze levrees de terre a toulois entierement qu'il ont sus ma per tie des fours et des pougnas de Poirt , c'est assavoir deix levrees a toulois sus ma partie de ceuz fours , et cent sodees a toulois sus ma partie de ceuz pougnas , ensi com les lettres que de ceu sont faites saelees de mon seel lou devisent .
Et ont encor donei cil Symonins et cille A lars , sa fame , a celie mason des pracheresces en armosne perpetuel teil partie com il ont et doient avoir ez dismes de Bleinville , gros et menus .
Et pour ceu que ce soit ferme chose et estable , je en ai donei ces lettres saelees de mon seel en tesmoingnaige de veritei , a la requeste et a la proïe re de Symonin et d'Alairt , sa fame devant dis , et furent faites l'an de graice mil dous cens quatre vins et quinze ans , lou diemange prochien aprés l'anuntiation Nostre Dame , on moix de marz .
Je Ferris , dus de Lorreigne et marchis , faiz savoir a touz que cum freres Conralz , par la graice de Deu esvekes de Toul , welle fonder un covent de Cordelieres de l'ordre Sainte Claire en ma ville dou Nuefchastel , et cum je desirs tous jours et welle que li honours de Saint Yglize et de Deu acroisse par tout , et especialment en ma terre , je wel , outroi et doig congié a dit frere Conral , esveke de Toul , qu'il puisse funder et edifiier un covant en ma dite ville dou Nuefchastel pour lez dites dames de l'ordre Sainte Claire desuz nomei , sauf mon droit et sauf l'atru .
En tesmoig naige de veritei ai je mis mon seel en ces presentes lettres , que fuirent fai tes l'an de graice mil douz cens quatre vins et quinze , le mairdi devant Penthecoste , ou mois de may .
Je Emiles de Saint Mainge faiz savoir a touz que com je me fuisse establis pleges et ran dours en la main mon trés chier signor Ferri , duc de Lorreingne et marchis , de Froimont de la Salle , qui estoit a douc escuïers , et dou clerc c'on dit de Ferri , frere au dit Froimont , ensi com je lez dui remetre en la prison mon signour le duc a un jour , a queil jour il ne revinrent mies , ne ne lez po ravoir , et pour ce je escheu envers mon signour a sa voluntei .
Assavoir est que de ces chozes je en ai fait paix et acorde a mon signour desuz dit , ensi que je li ai donei en heritaige a touz jours mais a lui et a sez hoirs tout ce que je avoie et avoir pooie a Xirocourt suz Madon , a Pa rés et a Wadeneigz , a Genoncourt et a Saint Fremi , et elz bans dez dis leus entiere ment , et l'an doi porter bone warantie et leaul envers touz homes qui a droit vourroient venir , sauf ce que mez sires li dus ne me puet demander point de warantie envers lez hoirs mon signour Philippe de Sorcey dou fié qu'il il claim ment .
En tesmoingniaige de veritei et pour ce que ce soit ferme choze et esta ble , pour ce que je n'avoie point de seel ai je proié et requis a honorables persones et discreites l'officiaul de la court de Toul et l'arcediacre Patin en l'englize de Toul , qu'il metent lour seelz a ces presentes lettres en tesmoingnaige de ve ritei .
Et nos officiauz de la court de Toul desuz dite et Patins , archediacres de suz dit , a la proïere et a la requeste dou dit Emilet de Saint Mainge a vons saelees ces presentes lettres en tesmoingnaige de veritei de nos seelz , lez quelz fuirent faites l'an de graice mil douz cens quatre vins et seze ans , le juedi aprés feste Saint Urbain .
Nos li doïenne et touz li chapistres dez dames de Remerimont , le siege l'abbace vacant faisons savoir a touz que nobles princes nostres chiers sires Ferris , dus de Lorreigne et marchis , ait essez fait a nos de touz lez chatelz entierement qu'il avoit pris et fai panre dou nostre , et dez homes de nostre terre fuit en deniers , en bleis , en bestes et en autres chozes quelz qu'elles soient dou tens trespassei jusques a jour que ces presentes lettres fuirent faites .
Et en avons aquitei et aquitons le dit duc et sa gent a touz jours senz reclamer par nos ne par autre de ceu que nos l'an poiiens demander que a nos en aferoit , car li dis dus en ait essez fait a nos , sauf ceu que ceu que sui bailli , sui prevost et sui badel averoient pris dou nostre dez homes de nostre eglize que li dis dus n'averoit eu en son profit , li dis dus le doit faire rendre .
Et sauf ceu que ceu que li dis dus ait pris ou fait panre dez chatelz de la table l'abbace de certainne desuz dit le siege vacant li dis dus lez doit rendre a l'abbace en la meniere qu'il est contenu elz lettres que nos avons de lui , et sauf ceu que li dis dus nos doit rendre et païer cinquante livres de tollois , lez quelz il nos doit pour lez deniers qu'il avoit pris de nos prevandes .
Et com descors fuit entre nos et le dit duc de l'estant de Byicourt , dont nos desiiens qu'il nos faisoit tort .
Acordei est entre nos que li estans desuz dis et li propris entierement demoure a dit duc et a sez hoirs senz debat de nos a nul jour mais , parmi vint et cinc soudees de terre et demie de tollois que li dis dus nos en ait asis a panre chescun an a la Saint Remey ou geite de Xirocourt , et parmi ceu que li dus nos ait promis que lez quatre vins livres de tollois que li dus avoit païé a Renier de Offroicourt , qui fuit , pour lez griés et lez damaiges fais auz homes dou ban de Byicourt en faisant le dit estan , qu'il celles quatre vins livres nos ferait rendre pour faire restitution auz homes desuz dis .
Et est assavoir que de la maison de Plomieres , dont nos desiiens que li dus nos avoit fait tort , nos avons acordei et acordons que li dis dus averait et tanrait la maison a sa vie tant soulement et i porrait edifiier et maisoner de la maison fort jusques auz bens la roine .
Et aprés le decet le dit duc revarrait li maisons et li edifiemens a nos , en tel meniere com il est contenu en la lettre que nos en avons dou dit duc saelee de son seel , sauf ceu que quant la dite maisons nos revanrait , nos la porriens abatre ou faire abatre , se nos plaisoit , ou retenir en nostre main , ou metre en la main d'aucun de nos borjois de la terre Saint Piere de la wairde de duc , le quel de ces trois articles que nos plarrait senz nul contredit dou dit duc ne de sez hoirs .
En tesmoig naige de veritei avons nos saelees ces presentes lettres dou seel de nostre covent , lez quelz fuirent faites l'an de grace mil douz cens quatre vins et quinze ans , le lundi aprés la division dez apostres .
Nos Ferris , duis de Lorenne et marchis , faissons savoir a tous ke par devant nos por ceu espicialment establis en propre persone li sires Andreus de Parroie , chevaliers , ait recognuit ke cum descors fuit et eut esteis longuement entre lui et leis religiosses dames et honestes dame Yde , par lai pacience de Deu abbasse de Warguaville , et lou covant de ceil meime leu , il c'est acordeis aus dites dames bonement et en paix de toz leis descors qui ont estei entre lui et cilles jusc'ai a joïr de heu , en teil meniere ke li dis sires Andreus weit et outroïet ke leis dites dames aient et tiengnent a toz jours maix , sens rapeil de lui ne deis siens , ne d'autre pour lui , lai court darier lou dorteur de Wargavil le et tout ceu qui i apant fuers lai partie leis signours de Assey , et quan que il i at , puet ne doit avoir sens niant retenir pour lai razon de dame Poleie , sai femme , et tout ceu ke dame Loire de Pulegney i tient et doit tenir a sai vie en teil meniere ke lai dite abbasse et li dis covens ne puent riens demandeir a lai dite dame Loire , tant com elle vurrait de tout ceu ke elle tient en lai dite court .
Et apreis sai mort , tout ceu qu'eille tient de lai dite court et tout ceu qui i apent doit revenir franchement a lai dite abbasse et a covent .
Et ceu ait li dis sires Andreus eschangiet et lexieit aus dites dames , selonc lai meniere desuis escrite pour une maisson , une grange et une maziere , ke gist en coste lai grange et tout ceu qui i apent a lai mazon et a lai grange devant dites .
Et por trante et quatre li vres de meissens , leis queils il ai receut de lai dite abbasse et dou covent en bone menoie loïaul bien conteie et nombreie , et tout ceu ait il fait par lou crant et par lai volenteit de dame Poleie sai femme , de part lai queille toutes ceis chozes muevent .
Et weit ancoir et cranteit li dis sires Andreus , par lai volantei de lai dite dame sai femme , ke li abbasse et li covens devant dis faissent lour estain parmei ceu ke elles dongnent covenable eschange a sais homes .
Et toutes seis chozes desuis dites ont promis li dis sires Andreus , par sai foi doneie corpo reilment , et lai dite dame Polee , par sai foi et par son sarment , a tenir establement et en paix a tou joirs mais , et qu'il ne iront encontre lou dit eschan ge par ous ne par autrui en plait , ne fuer plait , ens lour warentiront tant com droit cum franc alieu .
Et renuncent a tous drois escris ou non escris et a toutes exceptions ke pouroient adier a aus de ceste choze et a lai dite abbasse et a covent nevre , et espicialment a droit que dit generail renuciation ne vait .
Et ont obligié por ceste choze aus dites dames religiosses tous lour biens mubles ou heritages ou ke il soient .
Et nos ont ancoir li dis sires Andreus et lai dite Polee requis de lour planne volenteit et priieit ke nos lour faissiens tenir toutes ceis chozes desuis devizeies com sires .
Et tamongnage de lai queil choze nos avons fait sayeleir seis presentes leitres par leis priieres et par leis requesteis dou dit signoir Andreu et de lai dite dame Polee dou sayeal de nostre cort d'Elmoville , leus queils furent faites l'an de grace mill dou cens quatre vins et quinze , lou samedi apreis lai Sain Jake et Sain Cristofle .
Je Ferris , dus de Lorregne et marchis , faiz savoir a touz ceaz que cez lettres varront et orront que pour ce especiaulment estaubli en ma presence Jehans dis li Jalous , bourjoiz de Nancey , et Maance , sa feme , ont recogneu par davant moi que il , pour Deu et en amone , ont donnei et otroïé , donnent et otroient a touz jours en heriteige as serours pracherasses que doient estre au leu qui est estaubliz par desai lou rui des Malades de Port par devers la Nueve Ville , tout ceu qu'il avoient entierement et devoient avoir en celui pourpris et en celui contour en boix , en terres , en preiz et nomeement le treifons suz coi li dite maisons eit et ert estaublie , sauf ceu qu'il i retien nent une cowe de boix que dessent vers le prei desouz le chamin pour panre et pour avoir lour usaige , ceu que lour plaira toute lor vie tant solement .
Et aprés lour decet , ce le piece de boix doit revenir xolement et en pais li treffons et li poil ceu qu'il i auroit as dites serours sans debat et sans nunl contredit .
Et est encor assavoir que li dit Jehans et Maance ont donnei et otroïé a touz jors mais as dites serours lou prei qui fut paresat d'aire le convers qui siet ensouz la vanne d'aire , et une autre piece de prei que siet a la fouteinne a Lolevier aprés le prei les malades de Port , et une piece de vigne que git on ban de Warengeville , on leu c'on dit en Chievrerue par suz le chamin qui vat a Haraucourt , et une piece de terre que git on finaige de Port on leu c'om dit en Abauterme entre la terre Seint Ni colaiz et la terre Wautrin le Jalouz qui fut , et une autre piece de terre que git as Greives en la fin de Malevauz , et douz jours c'on dit en Abon vel qui furent Urriat , pere a la dite Maance , et quatre jours a la fouteinne a Aitrecourt , et autre quatre jours d'autre part le chamin devers Wevre que sunt aprés lez douz freres clers Gilet et Richardin .
Et lour ont encor donnei et otroïé a touz jors mais quarante soudees de cences c'on lour devoit en deniers en la vile de Port , c'est assavoir quatre solz suz la maison Murdefroit , douz solz suz la mason Wautrés au pié , quatre solz suz la mason Symonel , fil Ramonei qui fut , douz solz suz la mason et suz le meiz que Marquaires tient , trois solz douz deniers moins suz douz eires de meiz d'arriers la mason Conraut , euit solz et demei suz la mason les douz beginnes de Port en fevrerne , seix solz suz la mason Poirel de Drouvile selonc la hale , deix solz suz la mason prestre Symon , et douze deniers que Poireis Hassonville doit suz le meiz qui fut Xenart .
Et de toutes cez chosez desuz dites entierement , li davant dit Jehans et Maance , sa feme , an font dez meintenant lez dites serours faiziés te nans et prenans eles et lour procurour de la dite mason et s'an sunt dezvesti et en ont envesti lez dites serours et lor procurour et mis en droite saizinne et en bone possession et loïaul .
Et ont promis et creantei li davant dit Jehans et Maance , sa feme , par lour foiz donnees cor porelment quel en cez choses riens ne reclameront , ne reclamer ne feront par eaz ne par autrui , en nule meniere que soit , ne que puxe estre ains tanront fermement et estaublement la donation et l'amone entierement sans aller encontre a nunl jour mais .
Et ont encor promis qu'il an porteront bone warentie et loïaul as dites serours et a lour procurour envers touz qui a droit et a jour vorroient venir jusqu'a droit .
En tesmoignaige de veritei et pour ce que cez choses soient fermes et estaublez sunt cez lettres saïelees dou seel de ma court de Nancey , sauf mon droit et l'autrui a la requeste de Jehan et de Maance davant nomeiz .
Et de ceu ne me puet on demander fors que tesmoignaige .
Ceu fut fait l'an que li miliaires nostre signour courroit par mil douz cens quatre vins et quinze , la vegile de l'assumption Nostre Dame , on moix d'awoust .
Nos Hanris , par la volentei de Deu abbés de Saint Remei de Luneville de l'ordre Saint Augustin de l'eveschié de Toul , et Jaikes de Baon , sires de la Fesche , faisons savoir a tous que por ce estaubliz en nos presences mes sires Phi lippes de Baon , chevaliers , ait recogneu par devant nos que tel vendaige et tel marchié com Burnekins de Ristes , escuïers , ait fait a noble baron nostre chier signour Ferri , duc de Lorreigne et marchis , si com dou boix c'um dit de Bleinchien que cil Burnekins ait vendui a dit duc , que cil sires Philippes ait pro mis et crantei qu'il on dit vendaige dou dit boix ne reclamerait , ne ferait reclameir par lui ne par autrui , ne por promei , ne autrement , salve tel partie com cil sires Philippes i ait jai en heritaige , et tel partie com il li doit escheoir dou doaire dame Lore de part dame Agnel sa fame , et qu'il en ferait sofrir tous seiz anfans et tous seiz hoirs , fors que Jehan son annei fil , li quelz Jehans ait recogneu par devant nos en droite aige et fuer de mainbornie , qu'il on devant dit marchié que cil Burnekins ait fait ne reclamerait jamaix rien , ne ferait reclameir par lui , ne par autre en nulle meniere , ne per promei , ne autrement .
Et por ce que ce soit ferme chose et estauble nos avons saelei ces lettres de nos saelz a la requeste des persones devant nomees .
Ce fuit fait l'an de graice mil dous cens quatre vins et quinze , le samedi apreiz feste Saint Pierre , awoust en trant .
Je Thierris de Warnesperch , chevaliers , sires de Maïanges , fais savoir a tous que nobles princes mes ameis sires Fer ris , dus de Lorreinne et marchis , m'eit donei et otroïei pour moi et pour mes hoirs a tous jours maix tel droit et tele justice com il avoit et pooit avoir a Hamberc et a Bendanges et on ban en tel maniere qu'il weut que je et mi hoir aïens ou dit ban de Ham berc , fourches , et m'eit eschaingiei de quan qu'il avoit et pooit avoir dou rui qu'on dit Sulze en amont ver Hamberc , en justice et en toutes autres choses et le chamin qui dessant aval le dit rui jusqu'a La Roche et de La Roche en amont , ensi com mes bans de Ham berc se porte encontre tout ceu que je avoie et pooie avoir en la ville de Keldanges et on ban en tous us et en tous prous , sans rien a retenir .
Et m'eit encor donei toute la droiture qu'il avoit sor mes homes a Kierlanges et tel droiture com li dit home li devoient fut en justice fut en chairoi , fut en chaus fours , ne en bleif , ne en deniers , ne en autres choses quelz qu'eles soient , sans rien a retenir .
Et pour le don des choses dessus dites ai je acquittei a dit duc et acquit dous cens livres de meceins qu'il me devoit .
Encor est assavoir que ja repris dou dit duc tout ce que je avoie et pooie avoir a Hargarde deleis Fam et on ban , la quelz chose estoit mes alluez et pour la reprise que i ai fait de la dite Hargarde et pour se dit fiey que i en ai fait a dit duc m'en ait otroïei et donei li dis dus que tuit li home et toutes lez femes que j'ai et averai a la dite Hargarde on fiey le dit duc aient et puissent avoir sor fowaige en seiz forez de Warant a morboix et maironnaige pour ovrer on leu ceu que besoins lor seret a vif boix , le quel mairien il doient panre par seis forestiers , selonc ce que besoins lor seret si com dessus est dit et toutes cez choses dessus dites doi je tenir et taing , je et mi hoir , dou dit duc et de seiz hoirs a tous jours maix en fiey et en homaige ligemant davant tous homes , et ensi com nos teniens et tenons Hamberc et lez apertenances dou dit duc avant que cez letres fuxent faites .
Encor est assavoir que li dis dus m'eit donei et assignei a tenir a moi et a mes hoirs a tous jours maix sa grainge et tout le waingnaige , et lez chans , et les preiz qui affierent a la dite grainge , la quelz grainge siet antre la Nueve Warnesperc et la viez delez le wey ou on vat de l'une Warnesperc a l'autre .
Et m'eit encor otroïei que je puxe acquaster jusqu'a six vins jours de terre pour le waingnaige de la dite grainges tant n'i avoit en ce qu'il m'eit do nei a maintenant .
Et m'eit encor otroïei que je puxe faire prei suz la riviere de Bevanges pour porter dix cheires de foin .
Et m'eit encor otroïei et donei sa plaice pour faire la chauciee pour un estanc dessus son estanc qui est on boix desouz Guertanges , sauf que se li dis estans pourprenoit rien de l'au trui que dou suen propre que j'an feroie asseiz a ceaus cui la chose seroit .
Et m'eit encor donei et otroïey une autre greinge que siet desous la Nueve Warnesperc delez le chamin ou on vet a Hombour et lez dous fosseiz qui autour sont , lez quelz grainges doient avoir et averont lor usuai re a vif boix pour maronner et a morboix pour ardoir et pasturaiges pour toutes lor bestes parmei tel droiture païant com li autre homme paient de lor pors .
Et cez choses dessus dites si com des grainges dou waingnaige dou prei de l'estanc et des fosseiz doie je tenir , et taing je , et mi hoir a tous jours maix dou dit duc et de seiz hoirs ligemant davant tous hommes et an devons chascun an demi an de warde a la Nueve War nesperc , et parmei ceu je acquit le dit duc des cinquante livres de meceins qu'il m'avoit covant pour la dite warde .
Et pour ce que ce soit ferme chose et estauble ai je proïé et requis a honorauble peire et nostre signor Boemont , par la graice de Deu arceveke de Trievres , et a dis creit homme et honeste Robert , arcediacre en l'englise de Trievres , mon freire qu'il metent lor saïeilz a cez presantes letres en tesmoingnai ge de veritei de toutes lez choses dessus dites , pour ceu que je n'ai point de saïel .
Et nous Boemons , par la graice de dou arcevekes de Trievres , et Robers , arcediacres en l'englise de Trievres dessus dit , avons mis nos saïelz a cez presantes letres a la proïere et a la requeste dou da vant dit Thierri en tesmoingnaige de toutes lez choses dessus dites .
Ce fut fait l'an de graice mil dous cens quatre vins et quinze ans , le premier jour de septambre .
Je Henris , cuens de Lucelbourch , fais conissant a tos que je promet et suis tenus par ma foy corporeilment doneie que je ne seray aidans ne recetans nobles hommes Ferri , duc de Lorrainne et marchi , mon signor Thiebal , son fil , ne lour aides de moy , de mes gens , de mes forteresses ne de ma terre contre noble homme Henri , conte de Bar , ne contre ses aides , tant com ceste werre deffiee de par le dit Thiebaut durerat enver le dit conte de Bar .
Et de ce fermement tenir oblige je en la main do dit conte tos mes biens .
En temognage de la queil choze , por ce que ferme soit et estable , ai ge fait mettre mon sael a ces presentes lettres , que furent faites l'an de grace mil dous cens quatre vins et quinze , on moy d'octobre le lundi aprés le Sain Denis .
Je Girars de Bouc , chevaliers , sires de Bouc om partie , fas savoir a tous ceaus qui ses presentes lettres verront et oiront que tout ce que li enfant signour Guillaume dit Maulpetit , qui fuit enfant de ma serour , tiennent a Taillencort sor Muese en homes , en femes , en terres , en prez , en ban , en justice , en riviere et en la foreil c'on appelle lou Chanoi de Taillencort et ou toutes les ap pendises dez dis leus il tiennent et doient tenir de moi om fié et en homage .
Et je lez tieng et doie tenir , je et mi hoir , de l'honorable prince et sage Ferri , duc de Lorranne et marchis , en fié et en homage ligement ou de celui qui sires seroit d'en Nuef Chastel , car c'est des fiés dou Nuef Chasteil ancieins , sauf lou fié mon signour de Vaucelour .
Et tout ce recognois je par ses presentes lettres , et pour ce que je n'ai point de saeil ai je suppliei lou discreit home l'officiaul de la court de Toul que il meist en ses presentes lettres lou saeil de la court de Toul .
Et nous , officiaulz desuis nom més , a la supplication dou dit signour Girart avons mix en ses presentes lettres lou saeil de la court de Toul , que furent faites et donees l'an de grace mil dous cens quatre vins et quinze , en moye de novembre .
Nos Ferris , dus de Lorreigne et marchis , faisons savoir a touz que Jehans de Germeney , escuïers , maris a ma dame de Hassonville , feme mon signour Watier de Hassonville , chevalier qui fuit , et mainbous dez enfans le signour Watier devant dit , establiz en nostre presance , ait recogneu cum mainbours qu'il ne puet vandre , ne en wagier , ne obligier a autrui , lez boix de Hassonville , ensi com la voie qui vait de Barbanviller a Belchamp le devise en avail , en jusques a Mohoncort en jusques a Charmoy et en jusques a Sainte Marie , sanz la voluntei et sanz le consante ment de l'abbei et dou covant de l'englize de Moïenmostier et le boix qu'il ait maintenant vandui c'on dist de la Vielleheiz entierement , ensi com il se porte de prei a autre , est vendus par la voluntei l'abbei de Moïenmostier , par tele condition que li abbés devant dis loe le vandaige desuz dit , en tel meniere qu'il pairrait le quart de l'argent et prant dou vandaige devant dit .
Et recognost encor le dis Jehans qu'il ne puet ne ne doit vandre nulz dez boix devant nomez de ci en avant sanz le consantement de l'abbei et dou covant de Moïenmostier devant dit et que cilz van daiges qu'il ait fait ne li puet aidier , ne auz dis abbei et covant nuire , s'ilz ne li hoir de Hassonville i voloient aleger us ne tenor tant com dou vandaige dez dis boix sanz la voluntei et le consantement dez dis abbei et co vant .
Et wet et se consant que totes lettres et totes chairtres que li devant dit abbei et covans ont dez hoirs de Hassonville et dez signours soient en lour valour et demoursent de quelque sael qu'elles soient saelees .
Et devons faire warder et tenir lez chozes desuz dites com sires .
En tesmoignaige de veritei sunt ces let tres saelees de nostre seel a la requeste dou dit Jehan , que fuirent faites et donees l'an de graice mil douz cens quatre vins et quinze , on mois de novembre .
Je Ferris , dux de Lorreigne et marchis , faz savoir a tous que par devant moi estaublis Ysenbours de Chanteheu , fame Cunin , maiour de Chanteheu qui fuit , ait recogneu en droit que ele ait vendui , ottroïei et acquittei en heritaige a l'iglise de Bel prei un meu de vin de cens suz sa vigne que siet a la bonne de Cham pels desour Wihivilleir , a païeir chascun an a touz jours en la cuve en comun com de vendenges .
Et de ce en ait ele receu trente et sept solz de tollois en deniers nonbreiz .
Et tesmoingnaige de veritei ai je mis le sael de ma court en ces lettres a la requeste de la dite Yzenbour , faites a Luneville l'an de graice mil douz cens quatre vins et onze , on mois de juneit .
Je Ferris , dus de Lorregne et marchis , faiz savoir a touz que pour ce estaubli en ma presence Thovenin de Port , filz Thiriat lou chauderenier qui fut , at recogneu par davant moi que com il deust dou tens passei a Fourquegnon de Barbonville sept livrez et demie de touloiz de droit prest qu'il avoit receut de lui , si com il dit , et por ce lez sept livrez et demie li dis Thovenins l'en avoit obligié et mis en mein tout quan qu'il avoit en tierement ou ban , ou finaige et en la vile de Barbonville sans riens a retenir en chans , en preiz , en vignes , en masons et en toutez autres choses , quelz qu'eles soient , assavoir est que li dis Thovenins at recogneu par davant moi que celui about et celui heriteige at il vandui et acquitei a touz jours au dit Fourquegnon par mei onze livrez et treze solz de touloiz que li dis Thovenins at receut dou dit Forquegnon en rabatant lez dites sept livrez et demie dont il est quites .
Et at promis li dis Thovenins qu'il an portera bone warentie au dit Fourquegnon envers touz jusqu'a droit .
En tesmoignaige de la quel chose sunt cez lettres saïelees dou seel de ma court de Nancei sauf mon droit , a la requeste lou dit Thovenin et de ceu ne me puet on deman deir fors que tesmoignaige .
Ceu fut fait l'an de graice nostre signour mil douz cens quatre vins et quinze ans , londemein de l'anunciation Nostre Dame , on moix de mars .
Je Ferris , dus de Lorregne et marchis , fais savoir a touz que pour ce estaubliz en ma pre sence Martins dis Granuste d'Amance at recogneu par davant moi qu'il at vandui a Symonin de Port , fil Jehan lo Jalous , un mui de vin de cens suz sa vigne que siet ou ban d'Amance ou leu c'on dit as Burles , aprés lo dit Jalous de chief a autre , a païer et a randre lo dit mui de vin chascun an a tous jours mais on cours de vandanges .
Et s'il an defailloit en tout ou en pertie , li dis Symonins ou cil qui averoit ceste lettre pourroit an dit heriteige aleir pour metre en son demoirant as us et as costumes dou leu , ensi com on doit demener censaul .
Et cest vandaige at fait li dis Mar tins pour quarante et un solz de toulois qu'il at receut dou dit Symonin dont il se tient por bien païez entierement .
Et at promis li dis Martins pour lui et por sez hoirs qu'il an pourterat bone warentie a dit Symonin et a celui qui ceste lettre averoit envers toutes gens jusqu'a droit .
Et pour ce que ce soit ferme chose et estauble sunt ces lettres saïelees dou seel de ma court de Nancei a la requeste de Martin davant nomei et de ceu ne me puet on demander fors que tesmoignaige .
Ceu fut fait l'an de graice nostre signour mil douz cens quatre vins et saze , lou primier mardi d'avril .
Je Esteines d'Oisellei , chevaliers , sires de la Ville Neuve , fais savor a touz que cum descors fust de noble prince mon trés chier signour Ferri , duc de Lohorroine et marchis , d'une part , et de moi d'autre , si cum de ce que je disoie que mes sires li dux dessuz diz me façoit tort de Martinville et dou ban et de quant que i appant entierement , a savoir est que je m'an sui acourdez et appaisiés au duc dessuz dit , en tel meniere que je ai aquitei au duc dessuz dit et aquis pour moi et pour mes hoirs en heritage a touz jours mais tout lou droit et toutes les actions que je avoie et avoir pooie en la dite ville de Martin ville et on ban entierement , si cum dessuz est dit , sauf ce que des boix , ce qui en appent a Martinville que mes sires li dux tient , je n'en ai fait point d'acort au duc dessuz dit .
Ains est ainsi tant cum de ces boix que je demans que je doie monstrer mes esplois les suens ce que je en ai , et dire mes raisons pour quoi je en veul joïr en la main de mon signour Liebaut , signour de Befroimont , et mon signour Heme , signour de Faucoignex .
Et li diz dux doit monstrer les suens esplois et dire ses raisons pour quoi je n'i doie riens avoir en la main des disours dessuz diz .
Et li disour ce oi de l'une partie et de l'autre nous en puent appaisier par amour ou au plus prés de droit qu'il porroient en lealtei dedans ceste feste saint Remei qui or vient prochienement on chief d'octembre .
Et ce que li dit disour en rapourteroient et ordeneroient en la meniere que dessuz est dit dedans lou termine dessuz dit , je en tanroie en bone foi et lealment sanz venir encontre a nul jour mais par moi ne par autrui .
Et s'il avenoit , que Deus ne vuelle , que li dit disour ne rapourtaixent ou ordenaxent dedans lou termine dessuz dit en la meniere dessuz dite , je porroie demander au dit duc aprés lou termine passei , tel droit cum je avoie es diz boix devant ce que ces lettres fuxent faites , et li diz dux lou porroit debatre ausi bien aprés ces lettres cum il façoit devant ce que ces lettres fuxent faites .
Et est a savoir que quant je metteroie a raison lou duc dessuz dit de ces boix dessuz diz , li dux dessuz diz me porroit mettre a raison et demander ce que je averoie pris et fait panre dou suen et dou ses homes on tans dou bastans que nous avons heu moi et lui des choses dessuz dites .
Et selonc les raisons que li dux meteroit avant pour quoi il diroit que je seroie tenuz de randre ou de recroire a lui ou a ses gens celes choses que je averoie prises ou fait panre ou termine que dessuz est dit .
Et selonc ce que je diroie pour quoi je ne seroie mie tenuz a ce faire , li disour dessuz dit , les paroles oïes d'une part et d'autre , en ont pooir de nous acourder par amour ou au plus prés de droit qu'il porroient en lour lealtei jusques au jour de ceste feste saint Remei qui or vient prochienement ou chief d'octembre .
Et est a savoir que pour ceste paix , ceste acorde et ceste aquitance m'ai donei mes sires li dux dessuz diz douze cens livres de tournois petis , les quex je ai heu deniers contez et nombrez .
Et ai promis et promet par mon sairement fait corporalment pour moi et pour mes hoirs que jamais a nul jour contre ceste acorde , ceste paix et ceste aquitance je n'en irai aler , ne ferai par moi ne par autrui en nulle meniere qui soit .
Et est a savoir que toutes ces convenances ci dessuz dites je ai fait par lou consoil , par lou grei et la voluntei de mon amei signour et seure Jehan , signour de Choisuel , et de mon amei oncle Hemon de Faucoignex , signour de Viller , et de mon chier coisin Heme , signour de Faucoignex et par lou grei Aalix , ma femme , li quel ont aquitei et aquitent au dit duc et a ses hoirs pour eas et pour lour hoirs toutes les raisons , querelles et actions qu'il pooient avoir en la dite ville de Martinville et ou ban entierement , sauf ce que se Jehans , sires de Choisuel de vant diz avoit aucune raison devant ceste lettre a Rigneiville et a Moignenemont cele raisons li seroit salve aprez ceste lettre saelee , ausi bien cum ele estoit devant .
En tes moignage de ces choses et pour ce que eles soient fermes et estables , je , Esteines d'Oiseller , chevalier , sires de la Ville Neuve dessuz diz ai saelei ces presentes lettres de mon propre seel et ai proïé et requis a mon signour Jehan , signour de Choisuel , mon signour et mon seure et mon signour Hemon de Faucoignex , signour de Viller , et a mon signour Heme , signour de Faucoignex dessuz nomez , qu'il mettent lour seex en ces presentes lettres avec lou mien seel en tesmoignage de veritei des choses dessuz dites .
Et nous Jehans , sires de Choisuel , Hemes de Faucoignex , sires de Viller , et Hemes , sires de Faucoignex dessuz nomei , qui par nos voluntez et pour bien de paix avons aquitei et aquitons au dit duc toutes les raisons , querelles et actions que nous aviens , poïens et douïens avoir en la dite ville et ou ban de Martinville dessuz diz , avons saelei ces presentes lettres de noz seex a la proïere et a la requeste dou signour Esteine d'Oiseller dessuz dit et de Aalix , sa femme , la quele en nostre presente par lou grei et la voluntei de suen mari Esteine d'Oiseller dessuz dit ai aquitei et aquite a touz jours mais pour li et pour ses hoirs tout lou droit que ele avoit et avoir pooit en la dite Martinville et on ban , pour quelque raison que ce fust , fust pour raison d'eritage , de doaire ou de don de noces .
Et ai promis par mon sairement que ele jamais contre ceste aquitance , ne vanrai , venir ne ferai par li ne par autrui , ce fu fait l'an de grace mil douz cens quatre vins et saze , lou diemange devant feste seint George , on mois d'avril .
Je Ferris , dus de Lorregne et marchis , faiz savoir a touz que pour ce estaublie en ma presence Lucars , feme Thovenin de Port , lo chaudereniez , at recogneu par davant moi qu'ele creante , et ag gree et tient a fait tel vandaige et tele acquitance com li dis Thovenins sez maris at fait a For quegnon de Barbonville , si com de tout l'eriteige qu'il avoient ou leu ou ban et ou finaige de Barbon vile toute en la meniere et en la forme que est contenue en la lettre de ma court que li dis Fourque nons en at , si com ele dit et recognoit li dite Lucars , que li wagniere que fut faite de celui heritei ge qu'ele si consenti et bien lo sor et si otriat .
Et vuet et otroie que cele lettre que li dis Fourqueg nons en at de cele wagiere et de celui vandaige qu'ele siese et qu'ele soit de valour .
Et pour ce que ce soit ferme chose et estauble sunt cez lettres saïelees dou seel de ma court de Nancei a la requeste la dite Lucart .
Et de ce ne me puet on demander fors que tesmoignaige .
Ceu fut fait l'an de graice nostre signour mil douz cens quatre vins et saze ans , lo mardi aprés les octaves de la Trinitei .
Je Ferris , dus de Lorregne et marchis , faiz savoir a touz que Thirias de Nancei , mes baillis , eit recogneu par davant moi que de la paix et de l'acort qu'il at fait si com il dit a frere Rampe , mastre dou Viez Aitre dou prei qui fut lo se Fourque de Nancey qui siet entre lo Viez Aitre et Larsouz , ou quel prei li dis Thirias doit avoir la moi tié en heriteige a touz jours parmei la paix que faite en est , et li masons dou Viez Aitre l'autre moitié , si com li dis Thirias le dit .
Assavoir est que cil Thirias vuet et se consent que se li dis mastres , ou cil qui mastres seroit dou Viez Aitre , sentoit ni entendoit qu'il fust deceus en ceste paix , et il en cil qui seroit mastres dou Viez Aitre voloient dedens lo termine de ceste Seint Jehan que vient en un an , que li paix fust nule , il plait bien le dit Thiriat par ensi que li dis Thirias reveroit tel droit et tel raison on dit prei , com il avoit au jour que li paix fut faite .
Et por ce que ce soit ferme chose et estauble sunt cez lettres saïelees dou seel de ma court de Nancei a la requeste lo dit Thiriat , et de ceu ne me puet on demander fors que tesmognaige .
Ceu fut fait l'an de grai ce nostre signour mil douz cens quatre vins et saze , lou mercredi aprés la trinitei , on moix de mai .
Je Jennins de Claïures , escuïers , faz savoir a tous que je ai vendui en heritaige a tous jours mais a noble prince mon trés chier signor Ferri , duch de Loherainne et marchis , tout ceu que je avoie on bois de Clerleu qui siet delés La Mars et tout ceu qui apent au dit bois qui apartient a Feusaul de Clerleu , c'est a savoir lou tiers dou dit bois et de tout ceu qui apant , sauf ceu que ce que li estans de La Mars en cueivre , ce point en i ast n'est miez de cest vendage .
Et cest vendage ai je fait par lou grei de Mahaut , ma feme , de par cui li heritages vendus desuz dis muet .
Et est faiz ciz vendages pour la somme de quarante cinc livres de toullois , lez quelz je et Ma haus , ma feme desuz dite , avons auz en deniers contés et numbrés .
Et avons promis je et Mahaus ma feme , par noz fois corporelment donees de nos mains , que nous cez chozes vendues jamais ne reclamerons , reclamer ne ferons par nous ne par autrui par nulle raison que soit eins emporterons bone warentie loïaul a mon signor le duch , jusques a droit encontre tous ceaulz qui a droit et a jour vorroient venir , sauf ceu que mes sires li dus doit païer tel cens cum nous deviens dou dit bois ceu que nous en afieroit a l'abbei et au couvent de Clerleu , et sauf ceu que Gerardins de Rozieres doit avoir une telle ou dit bois que nous li aviens vendui davant cez convenances desuz dites .
En tesmongnage de ceu je , Jennins et Mahaulz , sa feme , avons fait saeler cez presentes lettres dou sael de la cort l'officiaul de Toul .
Et nous , officiaulz de la cort de Toul a la priere et a la requeste dou dit Jennins et de Mahault , sa feme , avons mis lou sael de la court de Toul en cez presen tes lettres en tesmongnage de veritei , qui furent faites l'an de grace nostre signor mil dous cens quatre vins et ceze , on mois de junest .
Nous Thierias dis Bauteline , bourjois de Port , et Ysabelas sa feme , faisons savoir a tous que pour plusours demandes et actions que nobles princes nostres trés chiers sires Ferris , dus de Lorregne et marchis , nous demandoit et pour cinquante livres de toullois qu'il nous ait païez en deniers conteis et nombrez , nos li avons acquitei et acquitons en heritage a tous jours mais tous les heritaiges que nos aviens de Rozieres en amont devers Geleberviller , c'est a savoir nostre part dou boix c'um dit de Clerleu qui siet preis de La Mars et toutes nos terres arables et nos preis que nos aviens es bans de La Mars , de Martane et de Xar mamenil et ce que nous avons de vigne a Dameliviere et on ban et tous les autres heritages que nous aviens des la dite ville de Rozieres en amont vers Geleberviller , et tout ce que nous devoit escheoir de par dame Ysabel de ce qu'elle tient de son doware de par mon signour Phelippe son mari , li quel heritage venoient de par moi Ysabellat desus dite qui m'estoient escheu de par mon pere mon signour Phelippe , chevalier qui fuit desus dit , et de par ma mere dame Beatrix dite la Blanche , qui fuit , sans ceu que nous avons retenu et retenons en nostre main , que n'est mies de ceste acquitance , nos deimes de Blainville , gros et menus , et lou droit que nos avons en pacronage de l'englise , et les quarante soldees de terre que muevent de mon signour Symon de Parroye .
Et avons promis et creantei par nos sairemens fais sor saintes ewangeles qu'en ces chozes desus dites riens ne reclamerons , ne reclamer ne ferons par nos ne par autrui en nulle maniere que soit , ne pour nulle raison que soit .
Et pour ce que ceu soit ferme chozes et estable , nous avons prié et requis a home discret et honeste l'officiaul de la court de Toul qu'il meist lou sael de la dite cort de Toul en ces presentes letres en tesmognage de veritei .
Et nos , officiaulz de la court de Toul a la priere et a la requeste des davant dis Thieriat et Ysabelat avons mis lou sael de la dite cort en ces presentes letres , que furent faites l'an que li milliaires nostre signour corroit par mil dous cens quatre vins et seze , en mois de junet .
Je Ferris , dus de Lorenne et marchis , faiz savoer a tous que por ceste chouze especialment establis en ma presence Hu ars diz li Varras , fils monsignor Jaique , chevalier qui fut , at reconneu de son grei et confessei que il est devenus hons liges devant tous homes a monsignor Thiebaut de Lorenne , mon fil , en aprés l'omaige le signor de Mostereul suz Saonne , mon home , et ait repris et reprent por tous jours en fié et en homaige por lui et por ces hoirs de monsignor Thiebaut devant dit cent amines de blef moitié mouhiee et moitié avoinne que il at en gros deimes de Grignoncort devant Chastil lon sur Saonne , et la moitié des boz de Provenchieres , et tout ceu que il at en diz deimes et en diz bois , les qués dei mes et la moitié dou dit bois il tenoit , ansi comme il le dit et afferme de son droit esleu et de son franc hieritage .
Por lequel homaige et por laquel reprize li diz mesirez Thiebaus ait donnei et delivrei au dit Huart cent livrez de petiz tornois , les qués deniers li diz Huarz por les chozes devant dictes ait eu et receu dou dit monsignor Thiebaut en boune monnoie leal et bien nombree , et si ceu tient por bien païés , ansi comme il l'ait recogneu par devant moi .
Et ce acuns disoit et affermoit que ce fust ses fiés ou ces arier fiés ou que il eint en main ou en waige les dis deime et bois , on metoit acun empeschement encontre les chozes desus dictes , li diz Huars ait proumis et promet par sa foi donnee corpo relment que il ferat joïr a tous jours le dit monsignor Thiebaut et ces hoirs desus diz deime et bois , et en enlie especialment et expressement lui , ces biens , et ces hoirs et por le princepal et pour ses domaiges qui en veroient au dit monsignor Thiebaut et a ces hoirs , des quelz il les cresroit par lor leal veritei sens autre preuve , et lour renderoit entierement et plennement ou sui hoir , ce de lui defaloit , ce il ne maintenoit les chozes devant dictes en la fourme devant noumé e .
Et por plus grant seurtei avoer au dit monsignor Thiebaut et a ces hoirs , a la requeste dou dit Huart et por lui ce sont establi plege et randour de waigez par devant moi , Williaumes et Jehan , freres de Mostereul sus Saonne , en la mein dou dit monsignor Thiebaut de cent livrez de petiz tornoiz , et des damaiges que li diz mesirez Thiebaus et sui hoir i averoent celi diz Huars ne maintenoit le dit fié ou il deveroit en la fourme devant dicte et s'en sunt establit pleigi et randour de waiges , tant comme li diz Huars vivereit et se li diz Huars defaloit des chozes devant dictes ou drois l'en condamnoit li dit frers ont proumis et proumetent que il en renderoient waiges au dit monsignor Thiebaut ou a ces hoirs des dictes cent livres et des damaiges en la fourme devant dicte .
Et ont renoncié et renoncent li dit frere a l'exception de lesion , barat , dou principaul premier a convenir et a requerir , et a toutes chozes qui en cest fait les pourroient aidier au dit monsignor Thiebaut ou a ces hoirs nuire .
En tesmoignaige de veritei , a la requeste dou dit Huars et des dis freres , j'ai fait mettre le sael de ma court de Murrecourt en ces presens lettres , sauf mon droit .
Ce fut fait l'an de grace mil deus cens quatre vins et seze , on mois de jung .
Je Ferris , dus de Lorreigne et marchis , fas savoir a tous que par devant moi estaublis mes ameis et feaus mes sires Symons , chevaliers de Parroe , ait cogneu que lo fief que Perrins dis Saucerons de Vy , escuïers , tenoit de lui en la ville de Moïens , on ban et on finaige d'icelui leu en quelque meniere que ce fust en la voerie de Moïens , lo dit fiez que li dis Perrins tenoit de lui en la dite voerie de Moïens , et l'omaige que il devoit a dit Symon por raison de la dite voerie .
Li dis Symons , chevaliers , lo done et ait donei , acquitte et ait acquittei a noble home mon a mei coisin et feal Hanri , signour de Blammont , a tenir et a avoir de lui et de seiz hoirs a touz jours , sans de bait dou dit Symon , ne de seiz hoirs .
Et est assavoir que ceste donation et acquittation ait fait li dis Symons si com il lo dit a dit signour de Blammont por raison des bienfais et des aides que il li ait fait plusours fois .
En tesmoingnaige de veritei ai je mis lo sael de ma court en ces lettres a la requeste dou dit mon signor Sy mon , faites a Luneville l'an de graice mil dous cens quatre vins et seze , auvec lo sael l'abbei de Belprei et auvec lo sael l'abbei de Luneville , li quel i ont mis lor saelz auvec lo sael de ma court a la requeste dou dit Symon , chevalier , en l'an de graice mil dous cens quatre vins et seze devant dit , lo jour de feste Saint Pierre et Saint Pol , on mois de junet .
Je Ferris , dus de Lorreigne et marchis , fas savoir a tous que ce que je debatoie a l'abbei et a covent de Bel prei por raison de aquest que il avoient fait en ma terre , c'est assavoir un chacheur qui siet desous Parroe on vignoble de Luneville , trois sols de tollois de cens suz la maison la Xarree d'Aumance , cinc sols de tollois de cens que dame Katherine , fame mon signor Jehan de Toul , chevalier , mon fil qui fuit , lor ait donei en amosne por l'arme lo dit Jehan sus la vigne Poiressuel de Luneville , un meu de vin de cens aquasté a Moinne , borjois de Luneville , un meu de vin aquestei a Alerdin de Chan teheu sus sa vigne qu'il tient de moi , un meu de vin achatei a Warin Chatine suz sa vigne qu'il tient de moi , li quelz est cens a touz jours , un meu de vin de cens aquestei a Hoeillon dit Pauto nier de Wihivilleir sus sa vigne qu'il tient de moi , un barroil de vin que Parisas de Lune ville lor ait donei en amosne , un barroil de vin que Willermins de Waleheis lor ait ausi donei en amosne et une soille de vin que il ont aquestei sus la vigne Coinin , mari la Belle .
Acorde et fins en est fais entre moi et aus , en tel meniere que je wel et consent que il teingnent et aient per petuelment ces choses si dessus escriptes parmi oct livres de tollois que je je en ai eu et receu de aus .
En tesmoingnaige de veritei lor en ai je donei cez lettres saelees de mon sael , faites et donees l'an de graice mil dous cens quatre vins et seze , lo vanredi apreiz la division des apostres .
Nous freres Pierres , dis abbés de Clair Leu de l'ordre de Citeaz , et touz li covens de celui meisme leu , faisons savoir a touz que nos avons promis et prometons a mon signour lo duc que nos ferons les portieres a nos molins que nos avons sus la riviere de Murt , si tost com nos porrons bonement pour les grans meiz monteir et avaleir .
Et se nos tarsiens a ceu qu'il anvest mon sig nor lo duc , nos volons et consentons que mes sires li dus les face faire .
Et ceu qu'eles coste ront au faire , nos volons que mes sires li dus tenist nos dis molins tant qu'il i reveroit pris ceu que les dites pourtieres averoient costei en bone foi , se nos ne païens la costenge .
Et pour ce que ce soit ferme chose et estauble , nous avons mis nostre seel a cez presentes lettres dou quel nous , covens , usons et sommes soufit en i ceste partie , ceu fut fait l'an de graice nostre signour mil douz cens quatre vins et saze , lo lundi davant feste seint Michiel , on moix de septembre .
A honorauble home et saige son trés chier signor Ferri , duc de Lohereinne et marchis , Liebaus , sires de Beffroimont , son servise appareillie sire , savoir vous fais que je ai aquesté en vos fiei en acroissance de ce que je tieng de vous a mon signour Guy de Seint Baillemont une piece de boix que siet entre Relanges et Lig gneville que me costait sept vins et dix livrez de tournois et une autre piece en ai je achetei a mon signor Jehan de Bonevaulz en icel meimes leu , que me costé quarante et cinc livres de tournois .
Et mes filz Huars ait aquester la voerie de Moncelz , que li costait nuef vins livres de tournois en acroissance des fiés que il tient de vous .
En tesmoignaige de la quel choze je vous envoi celz lettres saeleez de mon sael , que furent faites l'an de grace mil deu cens quaitre vins et saize , lou jour de feste Seint Martin .
Je Agnelz de Rozieres , feme mon signour Joffroi de Rozieres , chevalier qui fuit , fais savoir a tous que je ai fait tel marchié et telz convenances a noble baron mon chier signour Ferri , duc de Loheregne et marchis , pour lui et pour ses hoirs , pour moi et pour mes enfans et pour nos hoirs a tous jours mais , c'est a savoir que je ai aquitei et aquite au davant dit duc quant que je ai et poïe avoir , et mi enfant ausi en la salinne de Rozieres et on pourpris de la dite salinne en toutes chozes sans riens a retenir .
Et pour ceste aquitance desus dite doit li dis dus et sui hoir , se de lui defailloit a tous jours mais païer et delivrer a mon signour Andreu de Parroie , chevalier , et a mon signour Huart de Boffroimont , fil mon signour , Lyebaut de Boffroimont , telz sommes d'argent com il estoient assignei en la salinne desus dite pour raison de lor femes , filles mon sig nour Werri de Pullignei , chevalier qui fuit .
Et doit encor delivrer li dis dus moi et mes enfans envers mon signour Colart , chevalier d'Anerei , de quarante livrees de terre a tollois que li dis Colars avoit en la salinne de Rozieres pour raison de dame Marguerite , sa feme , fille mon signour Joffroi de Rozieres , chevalier qui fuit .
Et doit encor delivrer li dis dus moi et mes enfans envers mon signour Andreu , chevalier de Byoncourt , de vint livrees de terre a fors , les quelz vint livrees de terre li dis sires Andreus avoit en la dite salinne por raison de sa feme , suer mon signour Joffroi de Rozieres qui ja fuit , et de quatre vaixelz de seil a Mervalville .
Et encor deviens je Agnelz davant dite et mi enfant pour raison de mon mari mon signour Joffroi davant dit , au davant dit duc sexante et dix livres de tollois , et avec ce ai je receu dou dit duc quarante livres de tollois .
Et pour les arrieraiges que je , Agnelz davant dite et mi enfant , deviens a mon signour Andreu de Parroie , chevalier devant dit , et a mon signour Huart de Boffroimont et a mon signour Colart d'Anerei desus dis , c'est a savoir nuef vins livres de tollois .
Et pour toutes ses chozes desus dites , les quelz li dis dus ait païé et finei .
Et doit encor païer et finer chacun an a cealz desus dis en la meniere desus dite .
Je , Agnelz desus dite , li ai fait l'aquitance de la salinne desus dite en la meniere desus dite .
Encor est a savoir que pour la partie que je , Agnelz desus dite et mi enfant aviens ou poïens avoir en la vente des neis de la salinne de Rozieres que li dis dus , pour lui et pour ses hoirs se de lui defailloit , nous ai assignei cent soldees de terre a tollois a panre chacun an en sa partie de la vente de la ville de Rozieres chacune semeinne de l'an , dous solz tant que nous aïens chacun an nos cent solz .
Et doit païer mes sires li dus pour moi a la priorei de Relanges demei meu de seil chacun an a ma vie tant solement .
Et doie avoir chacun an de mon signour le duc un nassuel de langnes tel com on l'amoinne en la salinne a Rozieres a ma vie , et le me doit on païer entre la saint Remei et la saint Martin .
Et doie avoir un meu de seil chacun an a ma vie c'on me doit païer a la saint Remei .
Et est a savoir que s'on faisoit four en la ville de Rozieres avec celui que i est , je i doie metre la moitié et avoir la moitié , en tel meniere en waige com je teing ja l'autre moitié de l'autre four .
Et tout seroit une sole waigiere pour les deniers que mes maris , mes sires Joffrois m'asignat sus le dit four , ensi com la letre que de ceu est faite le devise .
Et ne me puet presser mes sires li dus toute ma vie de partir a lui ce que ja a Rozieres et on ban pour chief de mon doaire .
Et est encor a savoir que li dis dus ne sui hoir ne se puent acroistre en la dite ville de Rozieres en ceu que il , et je , et mi enfant avont ensen ble , que je et mi enfant n'i eussiens nostre avenant , sauf ceu que li dis dus et sui hoir se de lui defailloit , puent cil wellent aquester an autres signours qui ont part a Rozieres et on ban , en tout ou en partie , ou a tous ou a aucun selonc ce qu'il li plairoit , ne je ne mi enfant n'i partiriens de riens .
Encor est a savoir que li dis dus et sui hoir puent amender et acroistre le puix de la dite salinne et le pourpris de la dite salinne et dedens et defvers tout environ sans debat de moi ne de mes enfans , selonc ceu qu'il lor plaira parmei le damaige soffizamment rendant a celui cui li damaiges seroit a resgart de bones gens .
Encor est a savoir que li dis dus et sui hoir puent faire fermetei en la ville de Rozieres et en la salinne entour et environ , ou en tout ou en partie , selonc ceu qu'il lor plairoit , que je , ne mi enfant , n'i metrons riens .
Et puet encore li dis dus cil li plait pour la dite fer metei a faire quant il li plaira a faire , faire toneur et proïere en la dite ville de Rozieres et au homes de la dite ville , li quelz toneurs et proïere iroit en la fermetei desus dite .
Et devroit estre li toneurs et la dite proïere par le grei dou plus de cealz de la dite ville de Rozieres .
Encor est a savoir que li dis dus et sui hoir puent s'il lour plait faire molins et fours ou aquester on halle en la dite ville de Rozieres et on ban , sauf ceu que je , Agnelz davant dite et mi enfant , i panrons nostre avenant et meterons nostre avenant , et se metre ni voliens les chozes seroient le dit duc par lui , par ensi que toutes celles fois que nous i vouriens metre et païer nostre avenant , je et mi enfant i panriens nostre avenant .
Encor est a savoir que li dis dus et sui hoir se de lui defailloit puent faire foires et marchiés en la dite ville de Rozieres et on ban pour amendement de la dite ville de Rozieres , sauf ceu que je , Agnez davant dite et mi enfant , i panrons et averons nostre avenant .
Et toutes ses chozes desus dites et chacune parsoi ait convent li dis dus a tenir a moi et a mes enfans bien et lealment , pour lui et pour ses hoirs se de lui defailloit .
Et je , Agnelz davant dite , ai jurei par mon sairement fait corporelment que je n'irai ne ne ferai aler encontre ses convenances desus dites ne aucunes d'elles pour raison de doaire , ne de don de nosces , ne pour autre raison quelz qu'elle soit .
Et ai encor jurei je , Agnelz davant dite , par mon sairement corporelment donei que quant mi enfant vanront en aige a la requeste dou dit duc , ou de son certain messaige , ou de ses hoirs se de lui defailloit , que je venrai , pourchasserai et loerai en bone foi que me enfant crancent , agreisent et teingnent ferme et estable le marchié et toutes les convenances desus dites et que il en doingnent letres soffizans .
Et cil avenoit quel temps que ce fuist que li dit enfant quant il vanroient en aige ne vousissent tenir les convenances desus dites en tout ou en par tie , pour ceu ne demorroit mie que entre moi et le dit duc , ne fuissent estables les convenances desus dites , et en tant com envers les enfans que contre les convenances vor roient aler ou iroient elles seroient nulles , et seroient tantost tenu de païer le dit enfant au davant dit duc , ou a ses hoirs se de lui defailloit , la somme d'argent de sus dite , qu'il ait finei et païé a moi , Agneil desus dite , et a cealz qui estoient assignei a nostre partie de la salinne de Rozieres desus dite .
Et porroit querre li dis dus au dis enfans et demander toutes querelles et toutes raisons , et li dit enfant a lui que li dis dus et il puissent ne deussent demander , ne requerre li uns a l'autre , davant ceu que ses letres fuissent faites .
Et quant au chozes desus dites et une chacune d'elles , ai je renoncié et renonce pour moi et pour mes hoirs a tous drois escris et non escriz , a toutes excepcions de deceve ment , de restitucion , a tous privileges , a toutes aides de fait et de droit , et au droit que dist generaul renonciacion , ne mie valoir et generalment et especialment a tout ceu que me porroit aidier en cest fait et le dit duc et ses hoirs greveir et par coi ceste presente letre peust estre malmise , ne cassee , en tout ou en partie .
Et pour ceu que se soit ferme choze et estable , je ai donei ses presentes letres saellees a ma proïere et a ma requeste des saelz honorables homes et discreis Jehan , par la grace de Deu eveske de Toul , et Joffroi de Vendieres , archedyacre de Rinel en l'englize de Toul .
Et nous Jehans , par la grace de Deu eveskes de Toul , et Joffrois , desus dis arce diecres de Rinel en l'englize de Toul , a la proïere et a la requeste de la dite dame Agneil , avons mis nos saelz en ses presentes letres en tesmoingnaige de veritei sans grevance de nous , que furent faites et donees quant li miliaires nostre signour corroit par mil dous cens quatre vins et seze ans , le mercredi davant la feste de la nativitei nostre signour , on mois de decembre .
Je Aliz de Loupei , dame de Giurei , famme mon signour Wallerant de Groddezehc , qui jadis fut , freire mon signour Brecart , fais savoir a tous que comme haus princes et nobles mes sires Ferris , dus de Lohereinne et marchis fust tenus a mon très chier signour et mari , mon signour Wallerant de Graddezehc , freire mon signour Brocart , en la somme de sept vins et deix livres de meceins pour la raison de la reprise que mes dis sires et maris fist au dit duc en fié et en homage desu que il tenoit en la ville d'Amanges et on ban , que je , Aliz desus dite , recognois par devant tous que je ai eue et receue la somme d'argent desus dite entierement , et m'en teng pour bien soute et pour bien païee et en cleins quitte le dit duc et ces hoirs et ces pleges qui estoient plege de la somme desus dite , c'est a savoir mon signour Joffroi , signour d'Axe , et mon signour Aubert , signour de Perroie , et mon signour Renault , signour dou Nuef Chastel , chevaliers .
Et proumés que contre ceste lettre et ceste quittance n'irai ne ferai aleir , par mi ne par autrui .
Et pour ce que ce soit ferme chouse et estauble , je , Aliz desus dite , ai seeleies ces lettres de mon propre seel , les queiles furent faites l'an de grace mil dous cens quatre vins et sesze ans , on mois de decembre , lou jour de la feste des Innocens .
En nom dou pere et dou fil et dou Seint Esperit , Amen .
Je , Ferris , dus de Lorreigne et marchis , fais savoir a tous que je en mon boin sen et en ma bone me moire et en ma bone sanctei de coirs por lou remice de m'airme , fais ma devise et mon testament en teil meniere .
Premierement , je weul et comans que totes mez detes soient païees , et les mon pere c'on pourroit prover .
Et la devise mon pere et ma mere et la mon oncle lou conte de Caistres son an devoit riens que tout ceu fut asce vi et tenu entierement .
Et tuit mon toirfait amendei lei ou il pourroient estre prover et mostrer en bone foi et leament .
Et li mon pere et ma mere autreteil .
Et de ceu charge je mez hoirs et m'an descharge dou tout en tout , et an charge autreteil mez exsecutours ci aprés nomeis , c'est assavoir honorable pere en Deu l'eveke de Toul qui que fut evekes , lou gardien des freres menours dou Nuefchastel qui que il fut , lou priour des prachours de Toul qui que il fut , lou seignor de Blammont qui meintenant est , mon seignor Jehan de Germenei et mon seigneur Wichart , seigneur de Veilesperch .
Aprés je devise as cordeliers dou Nuefchastel dous cens livres de fors ; et a l'ospital dou Seint Esperit de celui leu cent solz ; a la mere englise de Seint Esteine de Toul quarante livres ; a la mere englise de Seint Esteine de Mez quarante livres ; a Mirval l'abbaïe deix livres ; a l'Esteinche quarante livres ; a l'abbaïe de Flabuemont XX livres ; a Chamouzei XL livres ; a Remeremont cent livres ; a Abiei cent solz ; a l'opital de Remeremont cent solz ; as malaides de Bruïeres cent sous ; as dames des Proulz XX livres ; a Autrei X livres ; a Estevai XL livres ; a Belprei XL livres ; a Belchamp XL livres ; a Moyenmostier XL livres ; a Senoinnes X livres ; a Haute Salve XL livres ; a Seint Savour delez Blammont X livres ; a l'abbaïe de Leneville XL livres ; a la priorei de Poirt X livres ; a la priorei de Warangevile X livres ; a Nostre Dame de Mervaville C sous ; a priorei de Gileberviler C sous ; a priorei de Lyommont XL sous ; a priorei de Nancei XL sous ; a priorei de Venduevre C sous ; a priorei de Flavignei C sous ; as malaides de Nancei XL sous ; a priorei de Lai C sous ; as pracheresces de Port X livres ; a Nostre Dame de Bouxieres XL livres ; a l'opital dou Pont a Mousons XL sous ; a Sainte Marie a Boy XX livres ; a Seint Martin devant Mez XL livres ; a l'abbaïe de Seint Pierre de Mez XX livres ; a Seint Arnoult de Mez XX livres ; a Seinte Glossenne de Mez XX livres ; a Saint Syforien C sous ; a Seinte Croiz as Warres C sous ; a Gorze XL livres ; as corde liers de Mez X livres ; as prachours de Mez X livres ; a l'opital de Mez XL sous ; a Saint Ladre de Mez XL sous ; as augustins de Mez C sous ; a ceuz de la Trinetei C sous ; a ceuz dou Charme C sous ; as cordelieres de Mez C sous ; as pracheresces C sous ; a Seint Clement de Mez C sous ; a Vilers l'abbaïe XL livres ; a Bouzonville XL livres ; a Rutle XX livres ; a Friestorf XX livres ; on val de Gossenge XX livres ; as dames de Lutre XX livres ; a Sturceborne XL livres ; a Warnieviler X livres ; a Harbesseihem C sous ; a Grainendair XX livres ; a Metelai XX livres ; a Seint Matheu de Trievres XL livres ; as dames de Brouc XL livres ; a Seint Martin devant Lonwy XL sous ; a Seint Venne de Verdun XX livres ; a Justemont C sous , a Seint Benoit en Weivre C sous ; a Clerleu XL livres ; a Seint Mansuel de Toul XX livres ; a Seint Luc X livres ; a Seint Evre de Toul XL livres ; a l'uevre Seint Estene de Toul C sous ; a l'uevre Seint Estene de Mez C sous ; as freres menours de Toul X livres ; a prachours de Toul X livres ; a l'opital XL sous ; a l'opital dou Pont Seint Vincent XL sous ; a priorei dou Nuefchastel XL sous ; a priorei de Chastenoi X livres ; a Girboval XL sous ; a Relanges XL sous ; a Seint Bernart de Mongen C sous ; a la priorei de Salonne XL sous ; a Seint Antoinne de Vienois C sous ; a l'opital de Roncevaulz a l'entrer de Navarre C sous ; a l'uevre Seint Gegout de Toul C sous ; as dames de Porcez XL livres ; as cordeliers de Lucembourch C sous et as cordelieres C sous ; as cordeliers de Trievres C sous et as prachours C sous ; a l'abbaïe de Seint Avoir XX livres ; as cordeliers de Sa rebourch C sous ; as pracheresces XL sous ; as chanoinnes de Seint Dyé XL livres ; a Tholee desouz Xowemberch XX livres ; a Seint Martin de la Glandiere XX livres ; a l'abbaïe de Floresce XL livres ; as chanoin nes de Delewart XX livres ; as chanoinnes de Leverdun XX livres .
Et tous ces dons desus deviseis lei ou je doing en quel leu que ce soit X livres ou plus cil denier doit estre mis en he ritaige et assigner , par quoi on an faice chacun an mon anniversaire et por mon pere et por ma mere fors qu'a cordeliers et as prachours .
Et lou jour de mon anni versaire qu'il soit doneis as covens en pitance , et que li abbei et li maistre de l'ordre non pussent metre fors qu'en pitance as freres .
Et que meu exsecutour soient seur a paiement faire qu'ensi l'on faice on .
Et as prioreis de ma terre que sont desouz moi , ausi ceu que je lor doing qu'il soit mis en acheter terre por faire mon anniversaire en la meniere de sus dite , a l'avenant que je lor doing .
Et weul ausi que li det Maheu , mon fil , qui tint Belreiwart , soient païei , ceu c'on an porroit prover , et sa devise tenue se point en est fait , et ausi la devise ma suer Katherine , fame mon seignor Rechart de Monbeliart .
Et weul por totes ces choses escevir se de moi defailloit c'on preist quan que j'ai et puis avoir a Poirt , et a Warangevil le , et a Rozieres et ez apartenances .
Et que meu exsecutour ci desus nomei , les tangnent et aient sans debat de nuns de mez hoirs , tant que totes les choses desus dites soient païees et ascevies .
En cor weul que meu exsecutours des choses desus dites paicent et dongnent tous mes escuïers et a tous les sargens de mon ostel , de quelque mestier qu'il fussent , et quel qu'il fussent qui a donc seroient a moi quant de moi deffaurroit , XX livres a chacun , et a chacun prestre ou clerc autre teil , et a chacun garson de quel mestier qu'il fut de quoi qu'il servit C sous .
Et que cest denier fussent païei tout premiers des premiers des deniers qui isseroient de celles choses .
Et s'il avenoit que je aucun en assignaisse ci autre dons , cil n'an porteroit riens de l'argent fors que l'assignement que je li auroie fait , fust en don de seinte englise ou en autre chose selonc ceu qu'il affierroit a lui .
Encor weul et commans que les premiers chapistres generaulz aprés mon decez que li cordelier et li prachour et li or dre de Cisteauz et de Premostrei tenroient ne auroient c'on lor envorait a chacune de ces ordres leïoul chapitres seroit XX livres , et proïer et requerre as chaveteinnes des ordres qu'il feissient proïer por m'airme , et que chacuns prestres de l'ordre an chantait une messe por moi et cil qui ne seroit prestres an disit un santier .
Et weul et comans encor que on prengne tout mon vaixil lement que je auroie au jour que de moi deffauroit d'oir et d'argent et tous meiz assis en or et en argent et qu'il soient vendui por dous mile livres s'il les valent por doner a dous chevaliers soufizans qui aillent outre meir por avoir l'ou pardon d'outre meir , s'il avenoit que je n'i a laisse ou envoïaisse a mon tens .
Et se li vaxillemens et li juel desus dit ne valient les dous mile livres ou en n'eles an pooit avoir , je weul c'on les parfaice d'autre deniers en quelque leu qu'il fussient en ma terre et des premiers chateis qui i eschairroient dont je morrois tenans .
Tous mez chevaulz , mes palefrois et mez sonners que je auroie a celui jour , je doing la moitié a temple et l'autre moitié a l'opitaul , mon lit entierement et quand qui affiert a leu ou je se roie enterreis , mez robes et mon menu harnoix quel que je l'eusse et ou qu'il fut , je weul c'on les vente , ceu qui affierai a vendre , et les deniers c'on en aurai de ceu qu'affierrai a vendre et ceu ausi qui n'affierrai a vendre , c'on les deparce as menus povres a leu et on paiz ou je seroie enterreis .
Et s'il i avoit riens de remenant , c'on lou deparce autre part as menuz povres ou il serai muez emploïei .
S'il avenoit que je feisse nulle mason de quel ordre que ce fust , je weul qu'il aient tote ma chapelle entierement , en tel meniere qu'il an retenissent sans vendre ceu que mestiers lor seroit por chanter , et lou remenant que mestiers ne lor seroit qu'il fut venduz , et c'on meist l'argent en l'uevre dou mostier par lou consoil de mez exsecutours .
Et se li mostiers estoit fais a celui jour , c'on lou meist en acheter terre dont on feist tous jours pitance lou jour de mon anniversaire a ceuz de la mason .
Et se j'avoie faite la mason a mon vivant , que meu exsecutour les wardissient et les do naissent a la mason que je comans ci aprés a faire , s'elle n'estoit faite et lor delivrait ou por faire ensi com desus est deviser .
Je deviz a ma mesniee tote teil chevauchure com chacuns chevau cheroit et aurait celui jour .
Por coi que meintenant aucunes de ces choses desus devisees partie an pusse estre escevie a mon tens , je met meintenant tote ma terre d'Amance et la chastellerie entierement sans riens a retenir fors que la jostice et l'estanc de Bussoncourt , et lou molin , et les boix ou qu'il soient , soient copei , soient a coper que je retang en ma mein en la mein l'abbei de Belprei et lou priour de Port qu'il aient et tangnent totes les choses et prengnent tous les cheteis de la Vallance , de la dite chastellerie d'Amance fors ceu que j'en reteng en ma mein si com desus est dit por escevir les choses desus dites et por païer et delivrer a toirfais que je et mez peres et ma mere avons fait lei on on lou pourroit mostrer et savoir bonement et por escevir les devises desus dites .
Et se les choses desus dites poient estre escevies a mon tens , elles revenroient en ma mein .
Et s'il avenoit que tout ceu ne fut païei et delivrei et escevi a mon tens .
Je weul et commans que men exsecutour ci desus nomei por lou remenans a parescenir qui escevi ne seroit de totes les choses desus devisees aient et tengnent Rozieres et totes les autres choses desus devisees , tant que totes ces choses soient escevies entierement .
Et s'il avenoit que Marguerite , ma fame , veskit plus longuement de moi , por ceu que les choses desus dites sont de son dowaire .
Je weul et commans que men exsecutour desus nomei aient et tengnent en leu des choses desus dites Lineville , et Gileberviler , et Romont , et Belreiwart , et Seint Dyé , et Espicemberch , et Tentreu , et totes les choses qui appendent entierement tant que les devises desus di tes fussient escevies entierement ensi com desus est devisei .
Encor weul et comans que por les toirfais et por les damaiges que j'ai fait et porroie avoir fait et mez peres et ma mere ausi dont d'eux ait l'air me , et Maheuz mes fis que je ne sauroie ne ne m'an remambre ou que nos l'aïens fait et se bien m'an remambroit , je ne le sauroie a cui rendre .
Et por les damaiges que j'ai fait et porroie encor faire a che vachier et magent avec moi en bleis et en autre leuz en damaige d'autrui , je weul et otroi c'om prengne chacun an cent livres en la salinne de Rozieres a tous jours mais aprés mon decez et celles cent levrees de terre que men exsecutour desus dit les prengnent et aient por faire une mason d'ordre en ma terre desouz moi , de quele ordre qu'il lor samblerai que muez fut que puisse Deu servir et proïer por l'airme de moi de mon pere , et de ma mere .
Et ait celle masons les cent levrees de terre a tous jours mais , s'il n'avenoit dont que je a mon tens meismes feisse la mason .
Et se je faisoie la mason je i donr oie ceu qu'il me plairoit , et n'auroit nulles des cent levrees de terre , teilz dous com je ai fait et ferai mez chevaliers , mez escuïers et tote ma mesniee , et Ferri , mon fil de Plommieres et as hoirs , Jehan , mon fil de Toul , je weul et conferme por et por mez hoirs qu'il les aient et tengnent , ensi com il en ont ou auroient les lettres saelees de mon seel .
Je weul que mon annee fille Ysabeiz ait mil levrees de terre a Dompaire , et a Darnei , et a Pessavant , et a plus prés d'enqui ou que je l'auroie en deix mile livres , lou quel que Thiebaus , mez fis , ou seu hoir , li ameroient muez a donner a son mariaiage .
Et a Kathe rine , ma fille , seix cens levrees de terre a Charmes et a Mirecourt , et as apartenances , ou seix mile livres , lou quel que Thiebaus , mez fis on seu hoir , li ameroient muez a donner a son mariaige .
Et weul et commans que des donc que de moi deffaurroit que chacune fut tenans et prenans de la terre desus dite en la meniere desus dite , tant que Thiebaus ou seu hoir lor auroient païei la soume d'argent desus dite se païer la voloient .
Et s'il avenoit qu'elles entendissent a estre decente en la devise de la terre desus dite ou des deniers .
Je weul et otroi qu'elle aient teil droit et teil raison com elles devroient avoir selonc la custu me et lou droit de ma terre et dou leu ou li terre gist .
Et pourroient et devroient penre , louquel qu'elle vourroient ou la devise ou lou droit dedans l'an que de moi defaurroit .
Et s'il defaillait d'elles sans hoir de lor coirs de lor maris espozeis , totes les choses desus dites revenroient a Thiebaut , mon fil , ou a ses hoirs , fors soulement que tant qu'elles an porroient doner ou obliger por lor airmes en quelque leu qu'il lor plai roit vint levrees de terre chacune .
Et tout ceu weul je qu'il soit estable de mez filles desus dites , s'il n'avenoit donc que je les mariaisse a mon tens .
Et se je les marioe a mon tens , totes ces choses seroient nulles qui assierent a elles , et de quele hore que Thiebaus ou seu hoir voucissent païer la soume d'argent desu dite a chacune , ensi com desus est devisei , ou a lor maris s'elles les avoient .
Les choses desus dites revenroient a Thiebaut ou a ses hoirs qui la soume d'argent desus dite païeraient .
Et s'il deffailloit d'aucuns des exsecutours desus dit , que li autre aient adez lou païer d'escever et d'acomplir ces choses desus dites , et lei ou li plus s'acorderoit qu'il fut tenu .
Et por ceu que totes ces choses desus dites soient fermes et estables , et que nuns ne pusse aler encontre , je ai mis mon seel a cest present testament et ai proïei et requis , et proi et requier honorables peres et seignours en Deu , Boemont par la graice de Deu arceveke de Trievres , Jehan par la grace de Deu eveque de Toul , lou gardiem des freres menours dou Nuefchastel , lou priour des prachours de Toul , Henri , seignour de Blammont mon cousin , mon seignour Jehan de Germenei et mon seignor Wichart , seignor de Veilesperch devant dis , qu'il mescent lor seelz a cest present testament avec lou mien en tesmoingnaige de fermetei .
Et nous Boemons , par la graice de Deu arcevekes de Trievres , Jehans par la graice de Deu evekes de Toul , nous li gardiens des freres menours dou Nuefchastel , nous li priours des prachours de Toul , je Henri , sires de Blammont , je Jehans de Ger menei , chevaliers , et je Wichars , chevaliers , sires de Veilesperch devant dit , a la proïere et a la requeste de noble baron Ferri , duc de Lorreigne et marchis , avons mis noz seelz a cest present testament avec lou sien en tesmoingnaige de fermetei .
Ceu fut fait l'an de graice mil dous cent quatre vins et deix et sept ans .
Je Ferris , dus de Loireingne et marchis , faiz assavoir a touz que en ma presence establiz mes ameiz et mes feables Renalz d'Atienville , escuïers , ait recogneu par devant moi que il doit a Symonin de Dameleviere , escuïer , sept vins livres de tornois petis et dix livres de tollois corsables , la quelle dite some d'argent li dis Renalz , escuïers , ait receu dou dit Symonin en bone monoie contee et bien nombree .
Et pour la some d'argent desuz dite en ait mis li dis Renalz en main et en gaige pour lui et pour sez hoirs a dit Symonin et a sez hoirs pour tout faire et pour tout panre son tiers qu'il tient ou ban d'Aheville et de Corbesauz , en touz us et en touz prouz , en quel que choze que soit , c'est assavoir en rentes , en crowees , en amendes et en boix et en toutes autre chozes quelz qu'elles soient que affierent ne doient aferir a son dit tiers , senz riens a retenir , fors que sa foweresse que li Renalz retient tant soulement elz boix d'Aheville .
Et ceste dite wageire doie tenir li dis Semonins et sui hoir en jusc'a tant que li dis Renalz et sui hoir averont rachetei et païer la dite some d'argent a dit Sy monin ou a sez hoirs .
Et est assavoir que s'il avenoit que li signour dez diz leus faisoient proïere , demande ou requeste , auz dit leus outre sa droit rente com doit auz dis leus , li tiers de celles proïeres , demandes ou requestes que affieroit a dit Symonin chai roit adés senz contredit , et seroit rebatuz dez somes d'argens desuz nomees .
Et s'il avenoit que li dis signor dez dis leus preissient proies cors d'omes dez dis leus dont il eussent ranson ne nul rachet fuit par wandaige ouquel que me meniere que ce fuit li tiers de celui rachet ou de celle ranson ou vandaige que deveroit aferir a dit Symonin charroit adés sanz nul debat dez somes d'argent desuz dites et toutes ces chozes doie je faire tenir comme sires soverains de cui fié la choze muet sauf mon droit .
En tesmoing nage de veritei pour ce que ce soit ferme choze et estable ai je mis mon seel a ces presentes lettres a la proïere et a la requeste dou dit Renals , escuïer , lez quelz fuirent faites l'an de graice mil douz cens quatre vins et seze ans , le semedi devant le mi quarame .
Je Jehans de Sairebruich , chevaliers , filz a noble houme Simon , conte de Sairebruich et segnor de Commarci , fas savoir a tous que je suis devenus hons liges devant tous houmes a mon amei signor et cuisin Ferri , duc de Lorraine et marchis , tant com mes ameiz sires et peires viverat .
Et cest houmaige ai je fait pour cienc cens livres de tornois petis que mes amés sires li dus desus dis m'at donnés et païés entierement , et en ai receu plain paiement et entier de toute la summe d'argent desus dicte .
Et est encor a savoir que s'il defailloit de mon signour et peire desus dit , ciz houmaiges et ces convenances toutes seroient nules et de nule valour , ne de riens ne me loieroient moi , ne mes hoirs .
Et pour ceu que ce soit ferme choze et estauble ai je priei et requis le chapitre de Commarci et homme religieus signor Jehan de Viap pre , priour de Bruel , qu'il mettent lor saïelz en ces presentes letres .
Et nous , li chapi tres et Jehans , priors desus nommei , a la requeste de nostre amei signor mon signor Jehan de Sairebruch , avons mis nos saïelz en ces presentes letres , ce fust fait et donnei l'an de grace mil dous cens quatre vins et deix et sept , en mois de mai .
Je Ferris , dux de Loherraine et marchis , fais saivoir a touz que por ceste chouze especialment establis en propre persone en ma cort de Merecort , Ferris de Couxei , escuhiers , filz ancienne ment mon segnor Renart , chevalier qui fuit , mes hons et mes feables , ait recogneu en droit de son grei que il , pour son grant profist , ait vendu , treffoncié et aquittei por touz jors , vent , tresfonce et aquitte a houmes religious et honestes , a l'abbei et au couvent d'Estivai de l'ordre de Premontrei , de la dyoceise de Toul , tout l'eritage que il avoit , ait , avoir peut et doit en ban d'Estivai , ou li peut eschoir de quelque persone ou por quel que cause ce soit en dit ban , por six vins livres de petis tor nois , des quelz deniers li diz Ferris ait eu et receu sa paie enterine des diz relli gious en boune mounoie leal et bien nombree .
Et si c'en tient por bien païés .
Et por quarante livres de petis tornois de droite cence que li dit relligious doient chascun an au dit Ferri a sa vie tant soullement , a païer a douz termines , c'est assavoir la moitié a la feste Saint Remey en chief d'octembre , et l'autre moi tié a Pasques aprés ensuïant ou euit jors devant les diz termines , ou euit jors aprés .
Et aprés la mort dou dit Ferri , la ditte cence faurra ou iert de nulle va lour .
Et de cest vendaje ait proumis li diz Ferris porter boune garentize et leal au diz religious et a lor esglisse a touz jors , envers touz celz qui a droit vourroient ou deveroient venir , et les en doit faire joïr passuilement dou dit heritage soit en houmes , femmes , tailles , prises , fiés , arierfiés , maisons , preis , terres , bois , rivieres , justices , amendes , rentes , cences , fours , moulins , valours et issues , droitures petites et grans , sens retenir aucune chouze par lui , ne par autre .
Et dou dit heritage li diz Ferris , pour lui et por ces hoirs , cest dou tout desvestis , et en ait envesti les diz religious por touz jors pour oulz et lour esglisse devant ditte .
Et ait proumis li diz Ferris par sa foi dou nee corporelment que il tenrra et fera tenir au diz religious a touz jors les chouzes devant dittes et en enlie especialment et expressement lui , ces biens et ces hoirs .
En tesmongnaie de veritei et por ceu que soit ferme chouze et estable a la requeste dou dit Ferri , sont saalees ces lettres du seel de ma ditte cort , sauf mon droit et l'autrui , ceu fuit fait l'an de grace mil douz cent quatre vins dix et sept , en mois de may .
Nous Ferris , dus de Lorreinne et marchis , et Everars , coens de Dous Pons , faisons savoir a tous que nous avons fait escheingié et escheinjons a tous jours pour nous et pour nos hoirs , c'est assavoir en tel maniere que je , dus davant nommeis , doi avoir pour moi et pour mei hoirs a tous jours en heritaige quan que li dis Everars eit et puet avoir a Morisperch , a Guemundes , et a Lindes , et en toutes lez appandises en tous uz et en tous prous , et lez homages dez wardins dez dis leuz , et lez dievestemans qui sunt menant a chasteleries davant dites .
Et est a antandre que li homme de fiez qui ne sunt mie wardein et li dievestemant qui ne sunt mi menant de dans lez chasteleries davant dites ne sunt mie de l'escheinge davant dit ains demorent a mon signor Everart et a seiz hoirs et li demore encor li don de l'englise de Bersanges et de celie de Wormanges .
Et je , Everars , coens davant dis doie avoir pour moi et pour mes hoirs a tous jours en heritaige Bichen et toutes lez appendises en tos uz et en tous prous , et lez homaiges des wardains de la dite Bichen et lez dievestemans qui sunt menant en la dite chastelerie et nommeemant lez trois freires d'altein .
Et est a antandre que li homme de fiez qui ne sont mis wardeins et li dievestemans qui ne sont mie menant en la dite chastelerie de Bichen , ne sunt mis de l'escheinge davant dit , ains demorent a dit duc et a seiz hoirs , et pui je davant dis dus rachater ce qui est en waige dez chasteleries de Morisperch , de Guemundes , et de Lindes .
Et je , Everars , pui rachater ce qui est en waige en la chastele rie de Bichen .
Et ai je Everars covant a dit duc que lez fiez que je teing ez dites chasteleries qui muevent d'autrui que dou duc , soit de l'eveke de Strabour , ou d'autrui je li doi axoler et repanre en la pleinne terre de la chastelerie de Bichen des signors de cui je taing lez fiez a l'avenant .
Et si li evekes de Strabour ne voloit panre l'es cheinge dou fiey en la terre de Bichen et amait meus que li dus repreit le fiei de lui qui geit en l'appandise de Morisperch , especialmant Milcie et ce qui apant a la court de Milcie , soit a Marsal , ou aillours li dis dus le repanroit dou dit eveke en accroissance dez autres fiez qu'il tient je de lui .
Et doi je Everars tant faire que li dis evekes l'an repraingne a home ou il praingne l'escheinge dou fiey en la terre de Bichen .
Encor faison assavoir nos , dus et coens davant nommei , que nos avons acordei que mes sires Je hons li Grans de Maingnes et mes si Hue Slomp de Bichen doient en bone foi et loïalmant prisier lez values , lez homaiges , lez forteraces et lez waigieres de toutes lez chasteleries dessus dites d'une part et d'autre , et ausi lez annees que je , dus davant dis , ai a Moresperch , a Guemundes et a Lindes , et aus appandises et ce que il raporteront que li uns de nous averet a sorre a l'autre , nos le soiriens en terre ou en deniers a l'egart des dous disours .
Et si li dui prisour ne s'acordoient de raporter le dit prix , nos en tanriens ce que nobles hom mes sires Jehans , sires de Monfalcon , an raporteroit .
Et s'il defailloit de lui davant ce qu'il en eust fait raport , nos an tanriens ce que nobles hom Jehans , coens de Salmes , nostres cusins , an raporteroit .
Et doient li dessus dit dui disour raporter et dire lor dit dedans la quinzeinne de la saint Jehan Bastitre qui or vient .
Et s'il n'avoient raportei dedans la quinzeinne de la dite Saint Jehan , il diroient ou envoieroient lor descort a signor de Monfalcon , et li dis sires de Monfalcon an porroit , et deveroit dire et raporter ce que li plairoit dedans la feste Nostre Dame en septambre qui or vient .
Et est assavoir que je , Everars dessus dis et mi hoir , doïens tenir en fiey et en homaige ligemant et a tous jours la dite Bichen et quan qui appant , et doit estre randaule a tous jours a dit duc et a seiz hoirs li maisons de Bichen ou li dis dus menoit , et li bours davant cele maison jusqu'a la grant cour a tous lor besoins a eauz et a lor gens .
Et je , dus , doie jurer , et mi hoir aprés mi , de cui on tanront le dit fiey a fiey repanre que nos la di te randabletei ne requerrons , ne ferons requerre par nul malenging , ne n'an ferons ver le dit Everart ne seiz hoirs , for que foi et loïaltei , et devons je , dus davant dis , tenir lez ordres qui sunt dez wardes de Morisperc , de Guemundes et de Lindes , selonc lez privileiges qu'il ont .
Et je , Everars , ausi l'abbaïe de Sturceluborne et lez autres ordres selonc lez lor privileiges .
Encor est assavoir que je , Everars dessus dis , doie warantir a dit duc tout l'escheinge que je li ai escheingiei et escheinge , si com dessus est dit , en tel maniere que si nunlz i ateindoit rien par droit encon tre mi je doie celui faire soffrir qui rien i ateinderoit , ou je sorroie a mon signor le duc a l'avenant de ce qu'on i averoit ateint a plux prei que je l'averoie de la terre le dit duc .
Et je , dus , doie autretel faire mon signor Everart davant dit en toutes manieres .
Et toutes cez choses davant dites avons nos dus et coens davant nommei jurei et covant a tenir loï almant en bone foi .
Et pour plux grant seurtei de toutes cez choses a tenir , je davant dis dus en ai mis en ploges enver le dit Everart nobles homes Jehan , conte de Salmes , Henri , signor de Fourparc , Jehan de Salowerne , mes cusins et feauz , mon signor Thieiri et mon signor Jehan de Maingues , freires , et mon signor Einsebert de Lieftenber suz le Glaine .
Et je , Everars , en ai mis en ploges enver mon signor le dit duc lez devant dis nobles homes Jehan , conte de Salmes , Henri , signor de Fourparc , Jehan de Salowerne , mon signor Formei de Kastres , mon , signor Einsebert de Lieftenberc , et Boemont , fil mon signor Boemont de Grinberc qui fut , li quel ploge de selui qui defarroit des covenances dessus dites tanroient ou feroient tenir chascuns un escuïer soffisant a Sarebruche a la requeste de selui qui lez choses vorroit tenir , li quel ostaige ne partiroient desa Sarebruche tant que les covenances seroient asseuvies entierement .
En tesmoingnaige de veritei et pour ce que ce soit ferme chose et estauble , nous , dus et coens davant nommei , avons mis nos saïez a cez pre santes letres .
Et nos , Jehans , coens de Salmes , Henris , sires de Fourparc , Jehans , sires de Salowerne , qui , a la requeste nostre honorable signor le dit duc nos sommes establi ploge pour lui enver mon signor Everart dessus dit en la forme et en la maniere dessus dite .
Et ausi pour le dit signor Everart enver le dit duc i avons mis nos saïez avec lez lour .
Et nos , Thierris et Jehans , freire de Maingues , et Einsebers de Lieftenberc , qui sommes ausi ploge en tel forme pour le duc enver le dit Everart , et nos , Formeis de Kaistres , et Einsebers de Lieftenberc , chevalier , et Boemons , fiz signor Boemont de Grinberc qui fut , qui sommes ausi ploge pour le dit Everart enver le dit duc pour toutes lez choses dessus dites a tenir , ensi com dessus est devisei , pour tant que nos n'avons nulz saïeiz , usons nos des saïeiz de nos compaingnons et ploges davant dis en tesmoingnaige de veritei .
Ce fut fait l'an de graice mil dous cens quatre vins et dix et sept ans , le lundi prochien aprei l'octave de l'invention Sainte Croix , on mois de may .
Je Ferris , dux de Lohereinne et marchis , fais cognossant a touz que pour ceste chouse especialment estaublis en ma court de Mirecourt Wiars de Gondreceiville , filz Paris la meime qui fuit , ait recognui de sa propre volentei et de son [ ... ] oine grei sens aucun constreignement que il ait vendui , quitei et ottroïé pour lui et pour ses hoirs a tous jours mais a l'abbei et au couvent de Flabeumont sa partie de cinc resaus de nui bleis , c'est a savoir le tiers entierement que li dis abbés et couvens li devoient rendre et païer chascun an en lour maison de Hadonville et tout ce que li poioit et devoit eschoir et tout ce que il i poioit et devoit avoir entierement sens riens retenir , por lui ne por ses hoirs , pour la soume de cinquante et seix sous de toullois , des queilz li dis Wiars se tient pour bien païés des dis abbei et couvent en bone menoie nombreie .
Et de cest dit ven daige doit li dis Wiars et sui hoir pourteir leaul warantie au dis abbei et couvent envers toutes gens qui a jour et a droit vourroient venir .
Et ait promis li dis Wiars por lui et por ses hoirs que il , ne sui hoir n'iront ne feront aler par lour ne per autrui encontre cest dit vendaige et toutes ces chouses dessuis dittes .
Ait promis et crantei li dis Wiars por lui et pour ses hoirs a tenir et a garder fermement bien et leialment per sa foi donneie corporelment en leu de sairement .
Et renonce et ait renoncié li dis Wiars , pour lui et pour ses hoirs , a toutes exceptions generaus et especiaus , a exception de deception , de fraude , a exception de droit es crit et non escrit , canon et civil , et expressement au droit disant generaul renonciation mant valoir , a l'exception de pecune ne mi eue ne mi receue , et a tout quanque le dit Wiart ou ses hoirs pouroit aidier contre cest fait et cest present instrument et aus dis abbei et couvent greveir .
Et pour ce que ce soit ferme chouse et estauble sunt ces presentes lettres a la requeste dou dit Wiart saelleies dou sael de ma ditte court de Mirecort en tesmoignaige de veritei , sauf mon droit .
Ce fuit fait l'an de grace mil dous cens quatre vins et deix et sept , lou juedi apreis la Trinitei .
Nous Ferris , dus de Lorreigne et marchis , et Jehans de Bourgongne , fis a conte de Bourgongne qui fut , faisons savoir a tous que nos avons fait marchié , covenances et escheinge entre nos , en tel meniere que je li dis Jehans ai laixié et aqui tei en nom d'escheinge a tous jours mais a mon seignor lou duc desus dit quan que je avoie , avoir peoie et devoie a Belrui et a Boinviler et ez finaiges , ditez leuz entierement sans riens a retenir .
Et je li dis Ferris , dus de Lorreigne et marchis , en re compensation de ceu et en escheinge des choses desus dites li ai donei , quitei et assignei a tous jours mais la quarte partie entiere ment de tout ceu que je avoie , avoir peoie et devoie a Martinville , on ban et on finaige d'icelle ville , sauvez les forez qui de morent a moi sans partie dou dit Jehan , sauf ceu que li home de la dite ville qui sont et seront i auroit teil usuaire et teil droiture , com il i ont eu jusc'a jour de la confection de ces presentes lettres .
Et s'il meffaisoient en l'uzaige plus avant qu'il ne doi ent , li dis Jehans auroit lou quart en l'amende .
Et se li dit home de Martinville ont mis pars autre fois ez dis boix par droit ou par costume , encor les i doient metre , ensi com il les i ont mis autre fois parmei teil droiture .
Et cel passonaige com il en ont païei autre fois anciennement .
Et en celle droiture , ensi com elle ai estei païee autre fois , aurai li dis Jehans la quarte partie .
Encore est assavoir que li home de la dite Martinville doient ellire et metre lou maour , li queilz maires quant il serai fais doit jurer sor seins de sauver la raison a dit Jehan , ansi com la moie .
Et doit metre li maires les autres sergens en la ville en nom des seignours , ensi com li seig nour l'avoient ecostumei a faire , sauz les forestiers des forez , les queilz je , dus devant dis , i doi metre .
Encor est assavoir que se on courroit ou prenoit cheiteis ou proies ou autres choses a armes a Pessavant ou en la chastellerie , cil de Martinville doient venir a cri et aidier a rescorre les choses en bone foi .
Et s'il n'an faisoient lour devoir et on an leveit amende li dis Jehans i auroit la quar te partie .
Et s'il avenoit c'on an menait nuns des cherteis a dit Jehan de quelque part que ce fust par les finaiges de la dite chastelle rie a armes , cil de Martinville devroient saillir a cri s'il lou savoient et rescorre les dis chateis a lour pooir en bone foi .
Encor est assavoir que li dit home de Martinville n'en iront en ost , ne en chevauchiee , ne en meffait d'autrui , ne gaitier , ne en autre cri que desus mon ost dit , se ceu n'est par l'acoirt de moi , duc , et de moi , Jehan desus dit .
Encor est assavoir que cil de Martinville ne nos païeront nuns charrois se par lou grei de nos dous n'en estoit , fors que tant que quant l'acoirs de moi , duc desus dit , seroit a Pessavant , il me devroient baillier trois cheirs por charroïer ceu que je vourroit dés Martinville , dés Rigneiville , de Meigneneimont et dés Pessavant et dés les finaiges dites leuz jusc'a Passavant .
Et ne puiz je , dus desus dis , requerir lou dit charroi , ne panre fors que quatre fois l'annee , tant com je seroie a Pessavant .
Et a chacune fois , lou porroie tenir par tant de tens com je demourroie a Pessavant et as bans des dis leuz .
Et se li dis Jehans estoit as dis leuz , il pourroit avoir as dis leuz et as finaiges lei ou il seroit , un cheir pour charroïer por lui quatre fois l'annee , ensi com je , li dus desus dis , et si longuement com il i demourroit .
Encore est assavoir que aprés lou decez de moi , duc desus dit , li home de Martinville ne païeront nuns charrois desus dis , ne autres , se ceu n'estoit par l'acort de mon hoir qui tenrroit Martinville et par l'acort dou dit Jehan ou de son hoir qui tenrroit lou dit quart de Martinville .
Encor est assavoir que li maires de Martinville qui serai fais ensi com il est desus dit tenreit toute la justice haute et basse por moi , duc de sus dit et por moi , lou dit Jehan , pour mon quart , et receverai et leverai tous les cheteis et totes les issues por moi et por moi , Jehan desus dis , et renderai a un chacun sa partie en la meniere desus dite .
Encor est assavoir que je , dus desus dis , ai retenu sans partie dou dit Jehan tous les fiez c'on tient de moi en la dite ville et on ban , la garde dou priorei et de sa tenour , la garde des prestres et des clers de la ville , sauf ceu que s'il tenoient terres ou possessions on dit leu , de quoi il deussent riens païer , li dis Jehans i auroit la quarte partie et je li dis dus les trois pars .
Et se je , dus desus dis , faisoie four , molin ou estanc en la ville ou on finaige , faire lou pourroie sans debat dou dit Jehan , sauf ce que s'il voloit païer lou quart de la mission , il i peurroit lou quart .
Et ne peons requerir li uns a l'autre partaige des choses de sus dites , se ce n'estoit par l'acort de l'une partie et de l'autre .
Encor est assavoir que je , Jehans desus dis , et meu hoir aprés mon decez , devons tenir en fié et en homaige de mon seignor lou duc desus dit et de ses hoirs lou quart de la dite ville de Martinville , selonc ceu qu'il est desus devizei .
Et est encor assavoir que s'il deffailloit dou dit Jehan sans hoir de son coirs de dame Marguerite , sa fame , fille a mon seignor Henri , seignor de Blammont , la dite quarte partie de Martinville revenrroit a la dite dame Marguerite , sa feme , ou a seignor de Blammont paisiulement , et la tenrroit on de moi , duc desus dit , en fié et en homaige et de mez hoirs ausi , ensi com li dis Jehans la tenoit de moi .
Et por ceu que ce soit ferme chose et estable , nous li dus et Jehans desus dit , avons fait saeler ces pre sentes lettres de noz seelz par commun concoirt et par commun consentement en tesmoingnaige de veritei .
Ceu fut fait l'an de graice nostre seignor mil dous cens quatre vins et deix et sept ans , londemein de la nativitei seint Jehan Bapti stre .
Nous Marguerite , duchesse de Lorainne , faisons savoir a tous que come trés noble hons et saige messires Faris , duc de Lorainne et merchis , nostres amés maris , pour le remedes de son aimes et des aimes a ses an cessours , ait donnei et ottriei liberalment et purement en almones perpetuel et a tous jours per donnacions faites en vis et sens rapelleir tous les acqués que nous , Marguerites davant dites , avons fais et ferons en temps a avenir pour fundeir et faire un couvent et une maison de dames courdeliers de l'ordre Sainte Cleire au Nuefchastel .
Et nous aïons aquestei le molin et le foulon qui sieent de fuers Roussiulz per devens Norde au wei et les espandises et appertenances d'iceulz , c'est assavoir pieres , terres et moutes pour panres a l'anviron dudit molin pour faire les escluses et pour maintenir ledit moulin , et rentes , et sences et droitures qui sieent a Ponpiere et a Sartres , et en bans d'icel .
Et nous aïens ausi aquestei plusours maisons , plaices , meizeis , heritaiges et treffons au Nuefchasteil davant dit sus lez quelz la ditte maison et les espandisses d'icel doient estre fundees et faites , et plusours aultres rentes en dit leu et allours nous de certainnes sciences et en remissions de nos pechiés et pour lez aimes de nos ancessours teilz donnations come nostres maris davant dis en ait fait la confermons , voulons et ottrions pour tous jours et promettons en leaultei que nous le tenrrons ainsi et que nous ne irons encontre pour raisons queilz qu'el soit .
Et pour ceu que ses chouses soient fermes et estaubles , nous , par le consoil de bonnes gens dignes de croires , avons mis nostre sael en ses presentes lettres l'an de graices mil douz cenz quatre vins dix et sept , en mois de septembres .
Je demoiselle Agnelz , feme a Guyot de Passavant , escuïer qui fuit , filz a mon signor Wichart , signor de Passavant qui fuit , et nos Symonins et Wichars , enfant a diz demoiselle Agneil , et en aaige et fuers de mainburnie , fasons savoir a touz que dez descors qui estoient entre nos et noble home nostre trés chier signor Ferri , duc de Lorreingne et marchis , si com de ce que il nos demandoit lez damaiges qu'il avoit euz por monsignor Wichart , peire a dit Guyot qui fuit , li quel damaige qu'il nos demandoit a dont nos estiens tenu a lui montoient bien a mil mars d'argent ou plux por raison de son heritaige qu'il avoit mis en waige por mon signor Wichart , signor de Passavant , en la main dez borjois de Mez et por autres deniers que il avoit païez pour nos , a savoir est que acord est faiz entre lui et nos en tel meniere , c'est a savoir que je Agnelz et nos Symonins et Wichars desuz dit l'avons acquitei et acquitons por nos et pour nos hoirs a touz jours mais en herita ge a tenir lui et sez hoirs en heritaige a touz jors mais tout le droit que nos aviiens et avoir poiiens a Passavant , c'est a savoir on donjon , on porpris de la fermetei et la ville desuz et le bourc desuz qui est fermeiz .
Et ce que nos aviens a Martinville , a Moingnenemont et a Reneiville , et tout quan qui apent auz dites villes et auz bans dez dites villes , c'est a savoir en forteresses , en homes , en femes , en molin , en fours , en estans , en rivieres , et forés petites et grans , en rentes , en censes , en bans , en justices , en terres , en preiz et en totes autres chozes entierement , quelz qu'elles soient , senz niant a retenir .
Et li dis dus por ceste acquitance nos ait acquitei et acquite touz lez damaiges desuz dis que il nos demandoit por raison de mon signor Wichart , signor de Passavant desuz dit .
Et nos ait encor donei et assignei li dis dus cinquante livrees de terre a tornois petis , elz leus que ci aprés s'ensuient a tenir et a avoir nos et nos hoirs , a touz jors mais en heritaige , c'est a savoir le quart elz tailles de Martinville et le quart en la droitu re dez corvaiges dez bestes de Martinville , et les trois pairs dez deniers dez droitures qui chieent a Noeil , et les trois pairs dez chapons et dez gelines , c'on doit de rente chescun an en la ville de Martinville et lez trois pars dez crovees dez cheirues et lez trois pars dez fauchours , et lez trois pairs dez seiles c'on doit douz fois l'an , et lez trois pars dou molin de Martinville , et lez trois pars dou quart dou gros deime de Mar tinville , et lez trois pars dou deime c'on dist de Boxeires , et lez trois pars dez terres arables de son waingnaige on finaige de Martinville , et lez trois pars dez preiz et le quart en la justice de la ville senz lez forés , et encor awec tout ce nos ait il assignei et assigne por parfaire la some dez cinquante livrees de terre desuz dite , le quart de Moingnenemont et dou ban en totes chozes , et nos ait encor donei awec tot ce cent livres de tornois petits .
Et tout cest assignement desuz dit qu'il nos ait fait , por lez dites cinquante livrees de terre , nos doit il warentir jusc'a droit envers touz celz qui a jor et a droit vouroient venir .
Et nos li devons warentir de touz nos en fans que je , Agnelz desuz dite , ai en dou dit Guyot .
Et est a savoir que cest dit assignement que li dis dus nos ait fait por lez dites cinquante livrees de terre , avons nos repris de lui en fié et en homaige ligement devant touz homes .
Et devons lez chozes desuz dites tenir nos et nostre hoir de lui et de sez hoirs a touz jors mais , ensi com desuz est dit .
Et est a savoir qu'en cest assignement que li dis dus nos ait fait , doi je Agnelz panre et avoir a ma vie tant soulement par mon douaire , vint livrees de terre a tornois , c'est a savoir en l'assignement dou molin la moitiee elz trois pairs qu'est prisiee quarante et un sol et trois deniers , a la moitié e dez trois pars dou gros deime qu'est prisiee quarante et cinc solz , et les trois pairs dez crouvees dez cherrues qu'est prisiee IIII livres et demie , et lez trois pars dez seiles qu'est prisiee trente et demi solz et nuef de niers et nuef livres et cink solz , doi je panre chescun an en nostre part de la taille de Martinville , la moitiee a Paiskes et l'autre a la saint Remey .
Et est a savoir que saves ces convenances desuz dites li dis dus nos ait acquitei et acquite moi , Agnel , Symonin et Wichart et lez autres enfans de moi , Agnel et de Guyot , de totes chozes qu'il nos pooit demander por raison de nos , ne de Guyot , mari a moi Agnel , ne por raison de mon signor Wichart , signor de Passavant qui fuit .
Et wet li dis dus que se lettres ne esploit estoient trovei qui fuissent dou tens passei jusc'a jour de huy elz quelz il nos poist riens demander ou sui hoir , qu'elles fuissent de nulle valour .
Et nos , Agnelz devant dite , Symonins et Wichart desuz dit , avons ausi acquitei et acquitons le dit duc de quan que il avoit a faire a nos , ne de quan que nos li poiiens demander douz tens trespassei , jusc'a jour de huy fuit por nos fuit pour autrui .
En tesmoingnaige de totes ces chozes por ce qu'elles soient fermes et estables avons nos proïé et requis a honorable peire Jehan , par la graice de Deu eveske de Toul , et l'official de la court de Bezensons , qu'il metent lor seel en ces presentes lettres .
Et nos Jehans , par la graice de Deu eveskes de Toul , et nos , officialz de la court de Bezensons , a la proïere et a la requeste de la dite Agneil , Symonin et Wichart devant dis avons mis nos seelz en ces presentes lettres en tesmoingnaige de veritei , lez quelz fuirent faites l'an de graice mil douz cens quatre vins et dix et sept ans , le venredi aprés feste saint Luc ewangeliste .
Je Ysabealz , feme signour Wichart , signour de Passavant qui fuit , et je Wichars , escuïers , lo filz en eaige fuers autrui poixance et de toutes mainburnies , faisons savoir a touz que nos a nostre amei signour mon signour Ferri , duc de Lorreingne et marchis , avons fait escheinge en tel meniere que nos avons donei et acquitei , donons et acquitons a touz jours mais pour nos et por nos hoirs senz recla mer a nostre dit signor le duc et a sez hoirs , tout ce que nos avons , avoir poons et devons a Passavant le chaisteil , on donjon , on bourc , en la ville desoz le dit chasteil , et en totes autres chozes que a a dit chastel appendent en boix , en eawes , en fiez , en gardes , en preiz , en terres , en rentes , en censes , en fours , en molins , en homes , en femes , en tailles , en prises , en toutes justices grans et peites , hautes et basses , en touz prouaiges et en touz us , quel que il soient senz riens a retenir .
Et nostres amei sires li dus devant dis ait donei et acquitei , done et acquite a nos , por nos et pour nos hoirs en escheinge pour lez chozes desuz dites , la moitiee de la ville et dou ban de Moingnenemont delez Martinville , la moitiee de tout ce que li dis dus avoit , avoir pooit et devoit on ban et en la ville de Renigville , et tout ce qu'il avoit , avoir pooit et devoit en l'estan , on molin et on siege de la maison ou li fossei sunt a Reneigville , et tout ce qu'il avoit , avoir pooit et devoit elz villes , elz bans et elz chozes desuz dites , en bans , en justice grans et petites , hautes et basses , en homes , en femes , en rentes , en censes , en boix , en eawes , en priz , en terres , en pastures , en touz prouaiges et usaiges et en toutes autres chozes , quelz qu'elles soient senz riens a retenir , en la meniere desuz devisee .
Et est encor a savoir que li dis dus nos ait donei pour le dit escheinge la moitiee dou passonaige que li home devant dit doient , que nos on portons a tens que li porc corrent a la paxon , sauf ce que nos devons tenir de nostre dit signor le duc en fié et en homaige ligement devant touz homes , totes lez chozes donees a nos en escheinge desuz dites .
Et est en cor a savoir que pour cest dit escheinge nostres dis sires li dus ait rendui et acquitei a nos tout ce entierement que je , Ysabealz desuz dite , soloie tenir et avoir elz villes et elz bans de Wyocourt et de Berleinville , que Waterins de Betigneys et Thirions , sez berbiers , tenoient elz dis leus de Wocourt et de Berleinville de nostre signor le duc desuz dit , lez quelz chozes estoient a nos de mon heritaige .
Et doit encor païer nostres dis sires li dus toutes lez dettes dont il estoit pleges et renderes envers aucuns citains de Mez et envers toutes autres gens , qui qui il soient , dont il estoit pleges pour le dit signor Wychart de Passavant qui fuit , et de tout ce que nos avons donei en escheinge a nostre dit signor le duc , ensi com il est desuz dit , nos l'en devons porter leal warentie envers touz nos hoirs qui a droit vouront venir .
Et nostres dis sires li dus doit porter leal warentie a nos et a nos hoirs de toutes lez chozes desuz dites donees en escheinge a nos en contre toutes gens qui a droit vouroient venir .
Et est encor a savoir que parmi cest escheinge desuz dit , nos et nostres dis sires li dus avons fait acquitance d'une part et d'autre de toutes autres dettes , causes , kerelles et actions que li une partie pooit demander a l'autre et requerir dou tens trespassei , jusques a tens que ceste lettre fuit faite pour quelque raison que ce fuit .
Et pour ce que ce soit ferme choze et estable avons nos fait saïeler ces presentes lettres dou seel l'official de la court de Toul et dou seel le grant aircediacre de Toul .
Et nos , officialz de la dite court de Toul et li aircediacres desuz dit , a la requeste de dame Ysabeal et de Wychart son fil devant dis avons mis nos dis seelz en ces presentes lettres en tesmoingnaige de veritei , que fuirent faites l'an de graice mil douz cens quatre vins et dix et sept , le juedi aprés feiste saint Clement .
Je Ferris , dus de Lorreigne et marchis , fais savoir a tous que par devant moi estaublies Sybile , Ysabelz et Agnate , filles Hochedei , corvoisier de Luneville qui fuit , en bone eaige et fuer de mainburnie , ont cogneu qu'eles ont vendui en heritaige a Jehan de Boisanville , sergent signor Hanri mon amosnier , dous yamelz de vigne qui lor sunt escheu de part lor pere , et qui furent parti contre lor meire , qui sieent on vignoble de Luneville , en tre Baldoin lo fevre et lo j'ai de mesnis parmi quarante et dous solz de tollois et qua tre deniers dont eles ont receu paement dou dit Jehan .
Et eles li doient warentir lo dit vendaige envers touz jusqc'a droit salf lo cens d'un barroil de vin paant que li dit yamel doient a mon signor Arnoul , chevalier dit de Saint Givre .
Et estaubliz ausi par devant moi Demongins Hachate ait cogneu qu'il ait vendui en heritaige a dit Jehans douz yameiz qui sieent apreiz lo j'ai on dit vignoble parmi quarante et six solz de tollois dont il ait receu boin paement dou dit Jehan .
Et il li doit ausi warentir lo dit vendaige envers touz et li dis Jehans en doit païer un barroil de vin de cens a dit mon signor Arnoul .
Et est faiz li premiers vendaiges par lo creant de Hawy , meire les dites serours .
En tesmoingnaige de veritei ai je mis lo sael de ma court en ces lettres a la requeste des persones devant dites , faites a Luneville l'an de graice mil dous cens quatre vins et dix et sept , lo merqredi apreiz les bures .
Je Ferris , dus de Lorregne et marchis , faiz savoir a tous que pour ce estaubli en ma presence Jobelins dis de Cant , et Aubers li fiz Boisart de Flavigney , ont recogneu par davant moi qu'il ont vandui et aquitei a tous jours a Jaiquemin dit la Tartre , bourjois de Nancei , douze jours de terre qu'il avoient on ban de Ludes de par lez anfans Aubri de Ludes , qui fut , pour seix li vres et cinc solz de toullois qu'il ont receut dou dit Jaiquemin , dont il se tiennent pour bien païé .
Et ont promis qu'il l'an pourteront bone warentie envers tous jusqu'a droit et nome ement envers lez anfans lo dit Aubri .
Et est assavoir que li dis Jaiquemins at recogneu por lui et por sez hoirs que cest heriteige desuz dit at il donei pour Deu en aumone et en nom de restitucion a la priorei de Flavigney , sauf ce qu'il et Ysabelas sa feme lo doient tenir et avoir a lour vie tant solement et aprés lour decept , c'est assavoir quele hore que li uns d'eaz dous partira de cest siecle li autres qui sorvivera lo tanrat tout a sa vie .
Et aprés son decept revanrat et doit revenir a la dite priorei de Flavignei sans debat des hoirs lo dit Jaiquemin , ne des hors la dite Ysabelat , sa feme .
Et pour ce que ce soit ferme chose et estauble sunt cez lettres saïe lees dou seel de ma court de Nancey a la requeste de Jobelin , de Aubert et de Jaiquemin davant nomeis et de ce ne me puet on demandeir fors que tesmoignaige .
Ceu fut fait l'an de graice nostre signour mil douz cens quatre vins et deix eut ans , lo mar di aprés les octaves de Paikes , on moix d'avril .
Je Ferris , dux de Loherengne et marchis , faiz savoir a tous qui en ma court de Mirecourt pour ceu especialment estaublis , Demoingins diz Moingeure , meiz ballis , at recogneu en droit queil pour restour dez griez et dez damages qu'il at fait a l'englise de Remiremont et a chapitre , il done et outroie a la dite englise de Remiremont et a chapitre , a touz jours mais , vint et cinc soudees et six denrees de terre chascun an a toullois , a panre chascun an traze sols et dous deniers de toullois en l'acquest qu'il fist a prevost Willaume on ban de Hairo et douze sols et quatre deniers de toullois lour atorne il soz sa mason qu'il at a Bruïeres et suz sa mason qu'il at desouz Seint Jehan a Remiremont .
Et sunt a païer li vint et cinc solz et six denier loudemain de la nativité nostre signour .
En tesmoingnage de veritei sunt cez presentes lettres , a la requeste dou dit ballis , see lees dou seïel de ma dite court en tesmoingnage de veritei , sauf mon droit .
Ceu fui fait lou lundi prochien davant feste Saint George , ou mois de avril , en l'an de grace mil dous cens quatre vins et dix et euct ans .
Je Ferris , dus de Lorregne et marchis , fais savoir a touz que en ma cort de Mirecort por ceu establi Rechars de Donmart tin , escuïers , et damoisele Contesse dite Bietrix , sa fame , ont recognei et confessei en droit qu'il , por eauz et por lor hoirs , ont vandu tresfonciemant et acquitei por touz jors permenablemant , vandent , tresfonsent et aquitent a l'abbei et a covant d'Estivay tout ceu qu'il ont , pueent et doient avoir on ban d'Estivay de l'eschoite lo seignor Maheu de Coxei , chevalier qui fut , oncle a la dite damoisele Contesse dite Bietrix , c'est a savoir lo tiers contre Maheu , escuïer , freire a la dite Contesse dite Bietrix et especialmant lo tiers qui escheor lor porroit et deveroit de dame Samone , fame a dit seignor Maheu , chevalier qui fut , c'est a savoir en homes , fames , rantes , censes , tailles , prises , ban , et justices hautes et basses , fiés et arriers fiés , et en toutes autres chozes queiles qu'eles soient grans ou petites sanz riens a retenir a eauz ne a lor hoirs , fors soulemant tant que se Maheus , freires a la dite Contesse dite Bietrix , moroit sanz hoir de son cors , li dis heritaiges dou dit Maheu escheiroit quitemant et en paix as dis Rechart et Contasse dite Bietrix et a lor hoirs , c'est a savoir les dous pars dou dit heritaige et dou dit douaire a tenir et avoir as diz abbei et covant d'Estivay a touz jors permenaublemant et a lor successours , por la summe de dous cens livres et deix livres de petis tornois , dont li dit Rechars et Contasse sa fame , si com il dient , ont receu plein paiemant des diz abbei et covant d'Estivay en monoe nombree , bone et loïaul .
Et si s'en tienent pleinemant por bien païé por touz jorz mais permenablemant por eauz et por lor hoirs .
Et ont promis li dit Rechars et damoisele Contasse dite Bietrix sa fame par lor foi donnee corporelmant et par lor sarmant qu'il ne l'uns d'eauz de hui en avant a nul jor mais contre lo vandaige desus dit ne veront et qu'il ne lo reclameront par eauz ne par atrui , en tout ne en partie , en justice , et ne fuer justice , en ont mis en possessi on corporel les dis abbei et covant d'Estivay por eauz et por lor successors por touz jors mais , par lo don de ces presantes lettres et les en por teront bone warentie et loïal envers touz ceauz qui a droit vourroient venir .
Et ont renoncié tant com a ceu li dit Rechars et Contasse dite Bietrix sa fame , par lor dites fois et par lor sarmans , por eauz et por lor hoirs a tout quant qui aidier les pourroit contre cest fait et cest presant enstrumant , eauz ou lor hoirs et as diz abbei et covant d'Estivay ou a lor successors greveir et expresseemant a droit disant la general renonciation niant valoir .
Et por ceu que ceu soit ferme choze et estauble sunt ces presantes lettres a la requaste des diz Rechart et damoisele Contasse dite Bietrix sa fame , saïelees dou saïel de ma cort de Mirecort , en tesmoignai ge de veritei sauf mon droit .
Ceu fut fait la vegile de l'ascension nostre seignor , on mois de mai en l'an de graice mil dous cens quatre vins et deix et eut ans .
Je Ferris , duz de Loherengne et marchis , faiz savoir a touz que en ma cour de Murecourt , pour ceu especialment estaubliz Maheuz de Coxei , freires demoiselle Contesse dite Beatris , feme Richart de Dommartin , escuïer , at recogneu en ma dite cour et at con fessei , recognest et confesse que Richars de Dommartin et demoiselle Contesse dite Beatris , sa suers , feme a dit Richart , ont lou tiers contre lou dit Maheu [ ... ] d'Estivay , c'est a savoir en l'eschoite lou signour Maheu de Coxei , chevalier qui fui , oncle a dite Contesse dite Beatris et Maheu , escuïer dessuz diz .
Et si ont lou tiers en li [ ... ] eschoir porroit et deveroit dou doiaire dame Samone , feme a dit [ ... ] Ma heu , chevalier qui fui , si com li diz Maheus , escuïers , lou dit , et conost [ ... ] la dite court de Murecourt .
En tesmoingnage de ceste choze sunt cez presentes lettres a la requeste dou dit Maheu , escuïer , seiellees dou seiel de ma dite court de Murecourt en tesmoingnage de veritei , sauf mon droit , ceu fui fait landemain de l'escension nostre signour , on mois de mai , en l'an de grace mil dous cens quatre vins et dix et euct ans .
Je Ferris , dus de Lorregne et marchis , faiz savoir a touz que pour ce estaubliz en ma presence Jaiquemins de Nancei , mes receveres , ait recogneu par davant moi que com il eust acquestei vint sodees de terre a Villers , c'est assavoir quarre solz de toulois suz la maison lo maour Willame , et sus la grainge Jeingnant et sus lo meiz darriers , et douz solz suz la maisiere Demongin lo maour , qui est aprés la maison Wautrel , et suz un jour de terre encoste la vig nate , et suz un autre jour qui est en son Seint Blaize cham , et seix solz suz la maison Thovenin Gerondat et sus lou meiz darriers , et sus une piece de terre en Gonbelluestarp , et sus une piece de terre en la voie de Cleir Leu , et sus sa pertie dou jardin darriers la maison Willame lo maour , et douz solz suz la maison Thiriel lo viez , doïen , et sus lo meiz encosté , et quarre solz suz la maison Lourensat lo waigneur , et suz une piece de terre en Hardammaul aprés les anfans Liedux , et suz une piece de terre sus la voie traversant aprés Mairion , et douz solz sus la mason Urriel lo vilein , et suz l'usuaire davant qui apent .
Assavoir est que celes vint sodés de terre li dis Jaiquemins at donnei et eschaingié en heritege a touz jours a l'abbei et a covent de Cleirleu en recompensation de ceu que li dis Jaiquemins en porte et doit avoir a touz jours vint quartes de muture que li dit frere de Cleir Leu avoient suz lo molin de Chambilles .
Et est assavoir que ces vint solz de cens desuz dis eit creantei pour eaz et pour lour hoirs li devant dit Wilames , Borate , feme lo dit Demongin qui fut , Thouvenins Girondas , Thirieis li viez , doïens , Lorensas li waignieres et Avenate , feme lo dit Urriel , ont promis et creantei a randre et a païer chascuns de sa pertie , si com d'avant est contenu , la moitié a la Seint Remei et l'autre moitié londemein de Noel , rendre et delivreir a Cleir Leu .
Et vuelent et otroient li davant dit dettour que s'il ne paioient lo dit cens as dis termines que londemein fust doublés .
Et s'il ne paioient lo double dedens les eut jours qu'il averoient deffailli , li dit abbés et covens ou lour commandemens porroient aleir a l'eritege de celui qui averoit deffailli et saizie pour faire lour volentei , tant qu'il averoient lour grei et lour plein dou dit cens et dou double entierement , louc l'usaige et la costu me dou pay .
Et pour ce que ce soit ferme chose et estauble sunt cez lettres saïelees dou seel de ma court de Nancei a la requeste de Jaiquemin et des persones qui doient lo dit cens , et de ce ne me puet on demandeir , fors que tesmognaige , ceu fut fait l'an de graice nostre signour mil dous cens quatre vins et deix eut ans , on mois de de jugnet .
Nous Joffrois de Vendieres , arcediaicres de Rinel , en l'englise de Toul , et nous , officiaulz de la court de Toul , faisons savoir a touz que pour ceu estaubliz en nostre presence mes sirez Jehans dis Hanelos , chevaliers , ait recogneu par davant nos qu'il at fait ezcheinge et covenance a noble prince Ferri , duc de Lorregne et marchis , en tel meniere que li dis sires Jehans at donnei pour raison d'ezcheinge a dit duc a tous jours mais tout quan qu'il avoit et avoir pooit a Rozieres et ou ban , c'est assavoir en sa pertie de la salinne de Rozieres , enz homes de la ville , en femes , en rentes , en cences , en terres , en preiz , en vignes , en boix , en awes , en fours , en maisons , en fourteresces , en ban , en justice , et en toutes au tres chosez sans riens a retenir .
Et li dis dus en recompensation des chosez desuz dites et pour raison de l'eschainge rait donnei por lui et pour sez hoirs en heriteige a touz jours maix au dit signour Jehan , si com il diz tout ceu entierement que li dis dus avoit et avoir pooit en la ville de Walleheis et ou ban de la dite ville , c'est assavoir en homes , en femes , en rentes , en cences , en terres , en preis , en boix , en eawes , en fours , en ban , en toutes justices , en toutes signories , et nomeement lo boix qui siet delez la dite ville de Walleheiz entre la croee lo dit duc et la dite ville de Walleheiz en quel ban qu'il soit , et lo disme gros et menu , que li dis dus avoit a Foquereiz et les cences , sauf ceu que ce que li temples at en la ville de Walleheiz , et en ban demoure en la warde dou dit duc et de sez hoirs , sans pertie de mon signour Jehan desuz dit , ne de sez hoirs .
Et est assavoir que li fours de Walleheiz doit panre foeresce de ci en avant ens leus la ou il l'at pris sai en arriers .
Et est assavoir que li dis dus ne sui hoir ne puent retenir ne soffrir a re tenir en nunl leu qu'il aient , ni avoir puissent nuns dez homes , ne dez femes qui sunt et seront demorant en la ville de Walleheiz , c'est assavoir en leu qu'il aient par eaz , ne en compegnie .
Ne li dis sires Jehans , ne sui hoir ne pueent retenir ne soffrir a retenir nuns dez homes lo dit duc ne des homes a sez hoirs , ne des femes en la dite ville de Walleheiz , soit en compegnie , soit sens compegnie .
Et est assavoir que li dis dus ne sui hoir ne doient ne ne pueent aquesteir ne ezchaingnier ceu que li temples at en la dite ville de Walleheiz et on ban , si com li dis sires Jehans lo dit .
Et vuet et otroie li dis dus que li home de la dite ville de Walleheiz , qui sunt et seront , aient teil pasturaige suz lui , com il ont eu sai en arriers , et li home lo duc suz eaz , so com li dis sires Jehans lo dit .
Et cez chosez desuz dites que mes sires Jehans an porte pour l'eschainge toutes ensemble et chascune par li doit tenir li dis mes sires Jehans dou dit duc en fié et en homaige ligement davant tous homes , et an doit il et sui hoir a touz jours maix demei an de warde a Einville .
Et pour ce que ce soit ferme chose et estauble , nous , Joffrois desuz dis , avons mis nostre seel a cez presentes letres .
Et nous officiaulz de la court de Toul , avons mis lo seel de la dite court a cez presentes letres aveuc lo seel lo dit signor Joffroi , arcediaicre davant dit , a la requeste et a la proïere de mon signour Jehan Hennelo desuz dit , que furent faites l'an de graice nostre signour mil douz cens quatre vins et deix eut ans , lo samedi prouchien aprés feste Seint Barnabé l'apostre , on moix de jugnet .
Nous Jofrois , archediaicres de Rinel en l'englise de Toul , et nous officiaulz de la court de Toul , faisons savoir a touz que pour ce estaubli en nostre presence Warrions , Ferris , Symonins et Jehans , enfant mon signour Willame d'Ormes , chevalier , qui fut , ont dit et recogneu par davant nos que com de aient ezchaingié pour eaz et pour lour hoirs a noble prince Ferri , duc de Lorregne et marchis , quant qu'il ont avoir pueent et doient a Syrocourt ou ban et ou finaige et es apertenances , et quan qu'il ont avoir pueent et doient a nous c'on dit lo vinouz ou ban et ou finaige li dis dus pour lui et pour sez hoirs en recompensation di ces choses et en nom d'ezchainge lour at donnei et assignei si com il dient a tenir a eaz et a lour hoirs a touz jours maix en he riteige quan qu'il avoir pooir et devoir avoir a Fluville en la dite ville ou ban et ou finaige d'icele , en homes , en femes , en teilles , en prises , cences , rentes , droitures , preis , terres , vignes , fours , molins , rivieres , boix , en ban , en rant , en toutes justices grantes et petites et en toutes autres choses sans riens a retenir , fors solement la warde des prestres et des clers et des maisons d'ordre si aucunes et i avoit , sauf ce que se li clerc ou li prestre qui seroient menant en la dite ville de Fluville tenoient he riteige en la dite ville ou ban et ou finaige d'icele il au deveroient justecier par devant lez desuz dis anfans ou par devant lour hoirs que Fluville tanroient se d'eaz deffailloit et païez as dis anfans ou a lour hoirs si d'eaz deffailloit teiz droitures et teiz debites com les terres et li heriteige qu'il tenroient ou ban de Fluville deveroient .
Et est encor assavoir que li dis dus , ne sui hoir , ne autres pour eaz , ne pueent ne ne doient a nunl jour maix retenir nuns dez homes ne des femes de la dite ville de Fluvile qui sunt de ceste ezcheinge , ne nunl de lour hoirs en nunl leu desouz lo dit duc que il tient a meintenant , ne en nunl leu que il puixe aquesteir par achat ne par es chainge , ne par compegnie , ne en autre meniere , si com li dit frere lo dient , sauf ceu que se il avenoit par aventure que aucuns dez homes lo dit duc preist par mariage aucune des femes de Fluville , que sunt de cest ezchainge et il l'amenoit demorer desouz lo dit duc , fuers dou ban de Fluville , cele fame seroit a tant com ele demorroit desouz lui , fuers dou dit ban .
Et li hoir qui de celui mariaige aleroient tant com il demorroient desouz lo dit duc , ne li dit frere ansi en nule meniere des siens , fors que par teil samblant .
Et si aucuns hons ou feme qui seroit de la naxance de Fluville qui eust maison en heriteige a Fluville fust menans , fuers dou ban de Fluville , et il voloient raleir demoreir a Fluville faire lo porroient sans debat dou dis duc ne de sez hoirs .
Et est assavoir que li dis dus , ne suis hoir , ne sui home qu'il at or et averat ne que sui hoir averont , ne pueent , ne ne doient de ci en avant riens aquesteir ne ezchaingier as homes ne as femes de Fluville que li dis dus lour at ezchaingié dez heriteiges qui seroient a Fluville et ou ban , si com li dit frere lo dient .
Et se li home de Fluville et lez femes que li dis dus lour at ezchaingié avoient aucuns heriteiges , fuers dou ban de Fluville , li dis dus ou sui hoir ou sui home an pourroient aquesteir ou ezchaingier sans debat dez signours de Fluvile desuz dis ne de lour hoirs .
Et se li home et les femes lo dit duc qu'il et sui hoir ont et avoient heriteiges a Fluville et ou ban , li dit signour de Flu ville a cui li dis dus at fait l'ezchainge ou lour hoir qui l'eschainge tanront ou lour home de Fluville ki pourroient aquesteir ou ezchaingier sans debat dou dit duc ne de sez hoirs , si com li dit frere lo dient .
Et toutes ces choses de Fluville et dou ban doient tenir et repanre li dit frere ou aucuns d'eaz en fié de mon signour Gerart de Gondreville , chevalier , en recompensation dez chosez qu'il avoient a Xerocourt qu'il ont donnei a dit duc en ezchainge qu'il tenoient de lui , sauf ceu que li dui boix banal que li dis dus lour at assiz ou ban de Fluville , ne sunt mie dou fié mon signour Gerart desuz dit ains an doient tenir en fié de plein ho maige de Jehan dou Chasteleir , escuïer , l'un de ceuz dou boix , c'est assavoir celui desour la ville par devers Venduevre en recompensation dou fié de la terre de mens la vig nouz qu'il tenoient de lui .
Et l'autre boix com dit la Frahoi doit tenir cil Warrions desuz dis il et sui hoir dou dit duc et de sez hoirs en fié et en homaige lige da vant touz homes en aprés lo conte de Lienanges et an doit on au dit duc chascun an a touz jours maix demei an de warde a Nancey .
Et tesmoignaige de verité et por ce que ces chosez soient fermes et estables , nous Jofrois desuz dis , avons mis nostre seel a cez presentes lettres et nous , officiaulz , i avons mis lo seel de la court de Toul a la requeste et a la proïere de Warrion , de Ferri , de Symonin et de Jehan davant nomeis , que furent faites l'an de graice nostre signour mil douz cens quatre vins et deix eut ans , lou mercredi aprés feste Seint Bartremeu , ou moix d'awoust .
Je Huars de Port , escuïers , et je Marguerite , sa fame , faison savoir a tous que por cinkante livres de toulois que nostres chiers sires Ferris , dus de Lorreigne et marchis , ait donei a moi , Huart desus dit , et dont je me tang por bien païez en deniers conteis et nombreis , je en ai repris de lui en fié et en homaige lige cent sodees de terre a toulois , les queilz je et meu hoir devons tenir en fié et en homaige lige de lui et de ses hoirs en aprés mez seignours , s'est assavoir lou conte de Bar et lou conte de Wadeimmont .
Et por celle cent sodees de terre desus dites , je , Huars desus dis , en ai repris de mon seignor lou duc desus dit tout ceu que je et Marguerite ma fame avons et peons avoir a Houcieville en finaige et on ban de celie ville , s'est assavoir Jehan , fil Wautrel , et Wiriat , son frere , Hawy , la fame Eurriat qui fut , et Demangin c'on dit lou Rousouz son genre , et Hawy la fille Lencart et Husson , lou fil Lalemant , et Ysabel la fame Seint Haille , aulz et lor tenours , et une mason wende , et quatre quartier et un dimei de terre chacun vaillant VII sous et dimei par an et eut vaxeis de blef par mei an , moitié wain , moitié avoinne , et dous chapon et quatre gelines par mei an , et vint deniers toulois de sens par an , et vint jours de boix , et dous fauciees de prei que sie ent ou ban de Houcieville .
Et est assavoir que totes ces choses desus dites ai je , Huars desus dis , repris de mon seignor lou duc desus dit , et los devons tenir en fié et en homaige lige , je et meu hoir , de mon seignor lou duc et de ses hoirs , ensi com desus est dit .
Et les devons waren tir et axoler envers totes gens jusc'a droit je et meu hoir , par quoi elles demourcent et soient paisiulement a tous jours mais dou fié mon seignor lou duc desus dit et de ses hoirs .
Et est encor assavoir que je , Marguerite , fame Huart desus dit , me suis consentie as choses desus dites et les ai crantei et agreei , et ai promis et crantei par ma foi donee corporelment que je ne venrrai jamais encontre , ne ne ferai aller par moi , ne par autrui , por raison de noces , ne por raison de dowaire , ne por autre raison nulle queilz qu'elle soit , et sor ceu en ai je renoncié et renonce a tous drois escris et non escris , a totes exceptions de decevement , de restitution , a tous pri vilaiges , a totes indulgences , a totes aides de fait et de droit , et a droit que dit general renonciation ne mie valoir , et generalment et especialment a tout ceu que me pourroit aidier en cest fait et mon seignor lou duc desus dit ne ses hoirs grever .
Et por ceu que ceu soit ferme chose et estable , et que nous n'avons nuns seelz , je , Huars , et je , Marguerite , sa fame desus dit , avons fait saeler ces presentes lettres a nostre proïere et a nostre requeste dou seel honorable pere et seignor en Deu Jehan , par la graice de Deu eveke de Toul .
Et nous Jehans , par la graice de Deu evekes de Toul desus dit , avons fait saeler ces presentes lettres de nostre seel en tesmoingnaige de veritei , a la requeste et a la proïere de Huart et de Marguerite , sa fame desus dit .
Ceu fut fait l'an de graice mil dous cens quatre vins et deix eut ans , londemein de feste Seint Mansuel , on moix de septem bre .
Je Wautrins c'on dit de l'Aitre desouz Amance , escuïers , fis mon seignour Ourri , chevalier , qui fut , fais sa voir a tous que pour cinkante livres de toulois que mes chiers sires Ferris , dus de Lorreigne et mar chis , m'ait donei et dont je me tang pour bien païez en deniers conteis et nombreis , je an doi repanre de lui a tenir en fié et en homaige lige devant tous homes cent sodees de terre a toulois , les queilz je et meu hoir devons tenir en fié et en homaige lige devant tous homes de lui et de ses hoirs .
Et por celles cent sodees de terre desus dites je , Wautrins desus dis , en ai repris de mon seignor lou duc desus dit com de mon droit elluef ma greinge c'on dit Monteu que siet delez Dommartin desous Amance et lou weinnai ge tout entierement , et lou boix et tout ceu que je i ai qui appent a celie greinge et les terres ansi que j'ai par delei l'Amansuele par devers Amance que sont dou weinnaige de celie greinge .
Et est assavoir que ces cho ses desus dites , ensi com elles sont ci desus devisees , ai je Wautrins desus dis repris de mon seignor lou duc desus dit por les cent sodees de terre a toulois desus dites et les devons tenir en fié et en homaige lige de vant tous homes , je et meu hoir , de mon seignor lou duc et de ses hoirs ensi com desus est dit et les devons warentir et axoler envers toutes gens jusc'a droit je et meu hoir par quoi elles demourrent et soi ent paisiulement et sans debat de ne lui a tous jours mais dou fié mon seignor lou duc desus dit et de ses hoirs .
Et est encor assavoir que je et meu hoir qui lou dit fié tenrons an devons chacun an a tous jours mais dimei an de warde a Amance .
Et por ceu que ceu soit ferme chose et estable je en ai do nei ces lettres saelees a ma proïere et a ma requeste por ceu que je n'ai point de seel dou seel de la court l'official de Toul et dou seel honorable home et discreit seignor Joffroi Dorei , arcedia cre de Vitel , en l'englise de Toul en tesmoingnaige de veritei .
Et nous , officiaulz de la court de Toul et Joffrois dis Doreis , arcediacres de Vitel , en l'englise de Toul desus dit , avons mis les seelz desus dis a ces presentes lettres en tesmoingnaige de veritei , a la proïere et a la requeste de Wautrin , escu ïer desus dit , ceu fut fait l'an de graice mil dous cens quatre vins et deix eut ans , lou lundi devant feste seint Andreu l'apostre , on moix de novembre .
Je Ferris , dus de Lorregne et marchis , faiz savoir a touz que por ceste choze especialmant estaublis en propre persone en ma court de Mirecourt Maheus , mes homes et mes feaubles escuïers de Coxey , filz Wauthier , escuïer qui fut , ait recog neu en droit de son grei que il por son grant profeit ait vandu , tresfonzié et acquitei por touz jors , vant , tresfonze et acquite a homes religious et honestes a l'abbei et a covant d'Estivay de l'ordre de premostrei de la dyocese de Toul tout son heritaige qu'il ait et puet et doit avoir on ban d'Estivay de l'eschoite seignor Maheu , chevalier , son oncle qui fut , et quant que li puet escheoir de quelque persone ou por quelque choze que ceu soit on dit ban d'Estivay , et especialmant l'eschoite dame Samone de ceu qu'ele tient por raison de son douaire , que fut fame seignor Maheu , chevalier davant dit qui fut , c'est a savoir en homes , en fames , tailles et prises , rantes , censes , amandes grans et menues , en ban et en justice , en fiez et en arrier fiez , en preis , en chans , en terres , en boix , en awes et en toutes atres chozes sans riens a retenir a lui ne a ses hoirs por quatre cens livres de petiz tornois , des quelz deniers li diz Maheus ait eu et receu son paiemant en bone monoie loïaul et bien nonbree , et s'en tient por bien païez .
Et de cest vandaige ait promis et promat li diz Maheus , escuïers , por teir bone warentie et loïaul as diz religious et a lor eglize a touz jors envers touz ceauz qui a droit vourroient venir .
Et de cest heritaige s'est devestis li dis Maheus , escuïers , por lui et por ses hoirs , et en ait revesti et mis en posses sion les dis religious por tous jors , tenir et avoir a eaus et a lor egleize d'Estivay .
Et ait promis li diz Maheus , et promat par sa foi et par son sarmant fait et donnei corporelmant qu'il tanret et tenir fereit as dis religious a touz jorz les chozes davant dites et lor en portereit bone warentie et loïaul , et en oblige especialmant et espresseemant lui et ses hoirs et touz ses biens moebles et non moebles , presans et a venir , ou qu'il soient .
Et renonce et ait renoncié tant com a ceu li diz Maheus , escuïers , par sa foi et par son sarmant desus dis , por lui et por ses hoirs , a l'exception de monoie non contee nemie nombree , non eue et non receue , a tout droit escrit et non escrit , a l'exception de deception , de restitution , de fraude et de bareit , a touz benefices , a touz privileiges d'apotole et de legaus , par raison de croix et par autre raison donneis et a donneir , a totes raisons , allegations et defensions de droit et de fait , qui a dit Maheu escuïer , porroient aidier , quant a ceu et as dis religious greveir , et especial mant a droit disant la general renonciacion non valoir .
Et por ceu que ceste choze soit ferme et estable sunt ces presantes lettres saïelees a la requeste dou dit Maheu dou saïel de ma dite court de Mirecourt , sauf mon droit , en tesmoignaige de veritei .
Ceu fut fait l'an nostre seignor mil dous cens quatre vins et deix et eut ans , lou vanredi davant la feste Seint Andreu l'apostre .
Je Ferris , dus de Lorengne et marchis , fais savoir a tous que pour ceu establis en ma presence mes ameis fealz Renalz de Athienville , escuerz , ait cogneu en droit que il ait vendu et acquité a tenir a tous jours a Symonin , fil signor Philipe , chevalier de Dameleviere , qui fuit , et a ces hors tot ceu que il ait et doit avoir en totes ixues de terre es villes et es bans de Corbecalz et de Oheville sens riens a retenir pour lui ne pour ces hors , fors solement la foeresce por li et pour ces hors ou boix de Hoheville c'on dit Bertran Wevre , la quelle terre tote desus dite li dis Symonins tenoit et avoit ia en wage dou dit Renalt pour sept vins livres de tornois petis et dix livres de toullois per la letre de mon grant seel et est fait cist veindage pour sept vins livres de tornois petis et dix livres toullois , les quelz li dis Renalz ait au dou dit Symonin en monoie nombree .
Et doit li dis Renalz pourteir bone warantie et leal dou doit veindage a dit Symonin et a ces hors envers totes gens jusc'a droit , et se il deffaloit des covenances desus dites , en tot ou en partie , il en oblige a dit Symonin et a ces hors tos ces biens mobles et non mobles , presens et a avenir , as quelz li dis Symo nins ou sui hoir pouroit aller et wagier per lui ou per atre , tant que les covenances desus dites seroient pleinement tenues .
Et promet encor li dis Renalz a dit Symonin que li donrait et creanterait quant a dit Symonin plairait et an pourait a moi covenablement pairleir ceste presen te letre et de cel forme seelee de mon grant seel .
En tesmongnage de veritei ai je mis le seel de ma court en ces letres a la requeste dou dit Renalz fait a Luneville l'an de graice mil dous cens quatre vins et dix et oct , lou jour des Innocens .
A trés noble et trés excellant signor mon signeur Thiebaut de Lorrenne , signour de Remeigney , nos Drues , chenoinnes et prevos de l'englise de Remeremont , et Bertrans , priors de Rombech dexuis Remeremont , de l'ordre de Saint Augustin , oroisons en nostre signour fructueuses et quant qu'il porroient de service et d'oneur , sire , savoir vos faisons et en nostre presence pour ce estaublis nobles hons Wuillames , escuyers , fils jai mon signor Symon De Negreyz , ai coneu et confessei par sa plainne voluntei sans cohertion qu'il por sa nececitei apparant ai vendui , delivrei et aiquitei treffonziement ai tous jours , sans jemax riens reclamer , ne retenir ai Demoingin dit Moingerie , fil jai Rawy d'Arches qui fui , ai dont balli de Voge , tout quant qu'il ai , puet et doit avoir en sa seygnorie de sa porriee on ban de Lonchamp seant et en tout lou dit ban de Lonchamp , en homes , en fiez , en prises , en tailles , en droitures , quelz qu'elles soient , en treffons quel qu'il soient , champs , preiz , boix , meiz , chaisauls et censauls pour quelques choses qu'il soient , et en rentes quelz qu'elles soient que venir li porroient et deveroient , et tout quant qu'esche oir li porroit pour raison d'eritaige et tout quant que li dis mengerie vostrez sergens si porrai creste .
Et c'est de ceste chose devestui par davant nos et lou dit Demoingin dit Mengerie en ai revestui et mix en corporel possession , c'est ai savoir por cent livres de tolloix bons et corsaubles , dez quelz il se tient pour bien paiiei .
Et en ai coven avoir re ceu entier paiiement dou dit Demoingin en menoie nombree bone et leaul convertie en son provaige .
Et ceste chose devisee ait il cui en partie contre ses freires et ses autres parsogniers .
Et ai promix et creantei par son sairement fait corporelment en nos mains qu'il n'irai jemaix encontre cest vendaige dexuis devisei , ne par lui , ne par autrui , ne ne consen tirai que autres i aille par nul plait mundain , ne par plait de chretientei .
Et est tenuis dou warantir tant cum drois dirai et weult que lealz warantie li soit portee par lo signor soverain se de lui defailoit .
Et ai renonciei et renonce en cest fait ai toutes exceptions de fait , de droit escrit et non escrit et de costume , ai exception de deception outre la moitié de droit prix , ai exception de menoie non mie nombree , non mie eue et non mie receue et au droit disant generaul renonciation neant valoir .
Et ai tout quant que ai lui ou ez siens porroit aidier et lo dit Demoingin graver , par quoi ceste vendu fust rappellee ou deffaite en tout ou en partie .
Et nos ai proïei et requis que nos mei ssiens nos saels en ces lettres et que nos supplieciens ai vostre noblesce que vos devessiez au dit Demoingin lettres desoz vostre sael en tesmoingnaige de veritei , selonc la forme et la tenour dexuis devisee .
Et nos sa proïere , sa requeste et sa supplication humblement oïee , avons mix nos saels en ces presentes lettres en tesmoingnaige de veritei , que furent faites en l'an nostre signour mil CC nonante et huyt , on moix de janvrier , lou vanredi davant la purifica tion Nostre Dame .
Nous , Joffrois de Vendieres , arcedyacres de Rinel , et Jehans , arcedyacres de Voige , en l'englise de Toul , faisons savoir a tous que Symonins de Rozieres , escuïers , filz mon signour Brun , chevalier qui fut , at recognu par devant nous qu'il doit a trés nouble prince son trés chier signour Ferri , duc de Lorrenne et marchi , sixante et dix livres de toulois a Nancey de cause de prest qu'il at receu dou dit duc en deniers conteiz et nombreiz , et pour la somme d'argent desus dite en at li dis Symonins mis en waige pour tout faire et pour tout penre sens mant d'echeoir de la somme des sixante et dix livres desus dites en la main dou dit duc tout ceu qu'il avoit entierement on four de la chausié de Rozieres , c'est a savoir les trois pars de tout lou dit four qu'il tient de fiei dou dit duc .
Et at promis li dis Symonins par son saire ment fait corporelment qu'il contre ceste convenance jurat ne aleir , ne ferat par lui , ne par autrui en nulle meniere que soit .
En tesmongnaige de veritei nous avons saelei ces presentes lettres de nous sael a la requeste dou dit Symonin , que furent faites l'an de grace nostre signour mil dous cens quatre vins et dix et nuef ans , on mois de may , lou dimenge de la quinzeinne de Paskes .
Je Ferris , dus de Lorengne et marchis , fais savoir a tous que pour ceu establis per devant moi mes ameis fealz Johans de Dombaile , escuers , filz mon signor Hanri de Dombaile , chivalier qui fut , ait recogneu en droit que il ait fait compagnie et communitei a l'abbei de Senoines et a covent , c'est a savoir que li dis Johans , pour lui et pour ses hors , ait mis en compagnie on li abbés et li covens de Senoines desus dit auront la moitié a tos jours maix en aritage tot ceu entierement que li dis Johans avoit et avoir pooit a Antheleu et on ban , c'est a savoir on ban Sent Piere de Senoines en homes , en femes , en tai les , en prises , en censes , en rentes , en ban et en justisse , en croees et en totes atres choses sens riens a metre fuers .
Et est a savoir que en recompensation de ceu li dis abbés et covens i ont mis en compagnie avec li dit Johan ensi com li dis Johans le dit tot ceu entierement que il avoient a Antheleu et on ban sens riens a retenir , ou li dis Johans aurait la moitié pour lui et pour ses hors en aritage a tos jours maix .
Et ont encor mis en la dite compagnie un ymal de wain et un ymal d'avoine c'on lour devoit a Hudiviller , sauf ceu que li abbés et li covens desus dit retienent per alz que n'est mies de ceste compagnie et on li dis Johans , ne sui hoir , n'auront riens lour maison d'Antheleu et l'usuaire de la maison , devant et derriers a ville et a chans , et lour demoine que il tienent a Antheleu et on ban ensi com de terres arables , preis , arbres , le patronage de l'eglise , dismes gros et menus et tot ceu que essiert a l'eglise , et quatre solz et une quarte doile de rente chascun an qu'acune gent d'Antheleu doient a priorei de Lyonmont .
Et retiennent encor les croees que c'il d'Antheleu lour devoient devant cet acort , c'est a savoir de falz , de forche , de sacle , de sisle ensi com il les ont aues ansiennement on Johans ne sui hoir n'auront riens sauf ceu que se il i avoit amende , croee nemies bien faite chascuns i auroit la moitié .
Et ne puent des ores en avant li dis abbés et covens , li dis Johans et sui hoir acquesteir riens en la ville et on ban desus dis li uns sens l'aitre .
Et doient faire ensemble four bannal en la ville et estre de moitié en moitié de costenges et de prises et ensi de totes acroixances qu'il feroient en la ville et on ban desus dis .
Et est a savoir que se les bestes de la dite maison et les mesnies que i sunt et seront estoient prises en damage on dit ban il seroient quite per le damage remdant a l'esgart de prodomes sens païer amende .
Et se li dis abbés et covens avoient moiterier en la dite maison li dis Johans ne sui hoir ne li puent demander servise , ne taile , ne rente , ne atre debite , se dont n'estoit des homes de la compagnie ou d'atres homes ou Johans aust part .
Et est encor a savoir que li dis abbés et Johans ou sui hoir doient faire ensemble per acoirt maïour , doïen , forestier et messier , et se il ne s'acordoient li uns le fait l'un an et li atres l'atre an .
Et serait li maires quites de la rente de ses bestes tant com il serait maires .
Et est acordei entre le dit abbei et covent et le dit Johan pour lui et pour ses hors que li home et les femes d'Antheleu de ceste compagnie que sunt et seront païeront desoresmaix tele rente com c'il de Veterimont , c'est a savoir chascune beste traans a la Tos Sens un ymal de blef vyen moitie wain , moitie tramois et quinze tollois , li menouriers qui n'aurait beste traant a la Tos Sens dous solz de tollois , chascune beste ozouse annalz a la Tos Sens sept tollois et maille , et chascune menue beste annalz adonc cinc angevinnes et sunt quite li home des croees qu'il devoient a Johan devant ceste compagnie per ensi que chascuns condus doit chascun an a Noel , une gelinne et a Pasques une es queles li dis abbés et covens ait la moitié et li dis Johans et sui hoir l'atre .
Et doient li home ceste compa gnie panre droit la ou c'il de Veterimont le panront .
Et outre ceste rente ne puet li uns sens l'acte presseir les homes de ceste compagnie se ceu n'estoit per comun acort , sauf ceu que li home doient païer telz droitures de lors tenemens com il doient sens tailes avec les rentes desus dites , et les amendes teles com il i escharoient per raison .
Et est encor a savoir que li cinc solz que la dite maisons d'Antheleu devoit chascun an a dit Johan ou a ses hors sunt quite a dit abbei et covent que li dis Johans ne sui hoir n'i ont jamaix riens .
Et ait promis a warantir li dis Johans pour lui et pour ses hoirs a dit abbei et covent tot ceu que il ait mis en ceste compagnie evers totes gens jusc'a droit .
Et a ceu a tenir il en obblige et ait obbligié lui et la siene choze tote et ses hors et welt que se il en deffailoit en tot ou en partie que je li fesse tenir per la prise de ses biens com sires .
En tesmongage de ceu sunt ces letres saelees dou sael de ma cort de Luneville a la requeste de Johan desus dit , les queles furent faites l'an de graice mil dous cens quatre vins et dix et nuef on mois on mois de junet .
Nous Jehans , archediaicres de Voge , en l'englise de Toul , et nous Guerris , archediaicres de Pont , en la dite englise de Toul , faisons savoir a touz que pour ce estaublis en nostre presence Thirias , filz mon signour Jehan de Lay , chivalier , ait recogneu par devant nos que pour quarante livres de toulloiz que nobles princes Ferris , dus de Lorregne et marchis , li at donnei dont il se tient pour bien païez , il est devenus hons liges a dit duc davant touz homes et at repris dou dit duc troiz journaus de vigne qu'il at ou ban d'Amance ou leu c'om dit as Burles , que sieent aprés Thiriat dit Miliant d'une part et lo fil Lourensat lo clerc d'autre .
Et lo prei qui siet a Neuf Chamin desouz l'Aitre , aprés Watier de l'Aitre d'une part , qui puet liveir en tout neuf cherres de foin , li quelz preis fut mon signour Jehan , chevalier desuz dit , en douz muis et quatre sestieres de vin de cens dont Wautiers et Regnaus de l'Aitre doi ent chascuns un mui et Chamans de l'Aitre doit les quatre sestieres et encor un mui de vin de cens que Ugas de l'Aitre et Lorensas dis li dus doient si com li dis Thirias lo dit .
Et doit pour cest fié et pour cest homaige desuz dis li dis Thirias au dit duc de warde demi an chascun an a Amance et ensi an devanront home li hoir a dit Thiriat en aprés lui , qui lo fié tanront a dit duc et a sez hoirs et en deveront la warde demi an chascun an a Amance si com desuz est dit .
Et parmei ceu li dis Thiriat at acquitei et aquite lo dit duc de tout en qu'il li pooit demandeir dou tens passei jusquez au jour dui et especiaument de l'eschoite de par Miliant son frere , qui fut , de la covenance d'aucun fié que cil Milians fit a dit duc .
Et est assavoir que pour ce que cist heritaige desuz dit que li dis Thirias at repris dou dit duc si com desuz est dit mueuvent de par mon signor Jehan de Lay , pere au dit Thiriat , et de par dame bele fille sa feme , mere a dit Thiriat , li dis sires Jehans et dame bele fille sa feme ont agreei et acourdei ceste reprise que li dis Thirias lour filz en at fait .
Et ont promis et creantei par lour fois donnees corporelment qu'il contre ces covenances n'iront , ne aleir , ne feront par eaz , ne par autrui , a nunl jour maix par nule raison quelz qu'ele soit , ne puixe estre .
En tesmoignai ge de veritei et pour ce que ce soit ferme chose et estauble nous , a la resqueste de Thiriat , de mon signour Jehan et de dame belle fille davant nomeis , avons mis nous seelz a cez presentes lettres , donnees la vegile de la ponthecoste , l'an de graice nostre signour mil douz cens quatre vins et deix et nuef ans , ou moix de jugnet .
Je Nicholes de la Haie , chevaliers , fais savoir a tous que com ensi fust que je requerisse a noble baron , mon amei seignor Ferri , duc de Lorreigne et marchis , cent livres de meceins pour raison de ma fame que j'ai a meintenant , la quele fame fu fame mon seignor Conon de Boullai , chevalier qui fut , la quele soume d'argent desus dite li dis dus devoit a mon seignor Conon desus dit por aucune rai son de damaiges que li dis dus li avoit fait .
Et en avoit mis a dit Conon li dis dus partie de la ville de Trois Fonteinnes en waige por la dite souma d'argent .
Assavoir est que li dis dus m'ai païei et delivrei les dites cent livres en bone monoie nombree dont je me tang por bien païez et poursoz .
Et le dit paiement m'eit il fait en tel meniere que j'ai covent et promis par ma foi donee corporelment a dit duc que se nuns qui qu'il fust , ne hons , ne fame et nomeement mes sires Joffrois de Boullay , freres a dit Cone , demandoient riens ne re queroient a dit duc a lui , ne a ses hoirs , en quelque tens que ceu fust de la souma d'argent desus dite , ne de la waigiere que faite an fut , ne traï oient lettres avant que faites an fussient de tant com de la soume d'argent desus dite .
Je lor an porreroie bone warentie et leaul envers tous ceuz qui a jour et a droit vourroient venir , et garderoie , et osteroie de tous damaiges et de tous couz qu'il en auroient en ne pourroient avoir por raison des dites cent livres ou de la waigiere et meu hoir ausi de moi deffailloit .
Et pour toutes ces choses tenir fermes et estables en ai je abandonei le dit duc toute la moie chose qu'il m'an pusse gaigier et faire gaigier tant que les covenances desus dites li fussent tenues et emplies entierement .
Et por ceu que li dis dus an soit plus seurs et seu hoir se de lui deffailloit , l'en ai je mis en ploges et en rendours , s'est assavoir mon seignor Thieri , mon frere seignor de la Haie , et mez amei cuzins mon seignor Jehan de Sieberch et Thielemant , escuïer de Swaxemberch , et mon seignor Enxefrech , chevalier , et Petrekerne , escuïer , bailli le dit duc , chacun pour lou tout , les quelz ploges et rendours desus dis li dis dus et seu hoir pourroient gaigier et faire gaigier par tout a lour , tant que la covenance lour lour tenue entierement , ensi com il est desus dit .
Et li damaige et les costenges rendues se nulles en i avoit pour la rason de la covenance non te nue , si com desus est devisei .
Et pour ceu que ce soit ferme chose et estable en ai je donei a dit duc ces lettres saelees de mon seel .
Et nous , Thieris de la Haie , Jehans de Sieberch , chevalier , qui a toutes ces covenances desus dites et desus devisees nos consentons et otroïons entierement , avons mis noz seelz a ces presentes lettres a la requeste lou dit Nichole .
Et nous Thielmans de Swaxemberch et Enxefrech , chevaliers , et Petrekerne desus no mei , qui a toutes ces covenances desus dites et devisees nos consentons et otroïons entierement , usons en cest caiz et en ceste presente let tre des seelz noz seignours et noz amis desus dis , s'est assavoir mon seignour Thieri de la Haie et mon seignor Jehan de Sieberch .
Et nous Thieris et Jehans desus dit , a la requeste et a la proïere lou dit Thielemant , et Enxefrech , et Petrekerne desus dis , et por nous ausi avons mis noz seelz a ces presentes lettres avec le seel mon seignor Nichole desus dit en tesmoingnaige de veritei .
Ceu fut fait en l'an que li meliai res de l'encarnation nostre seignour courroit par mil dous cens quatre vins et deix et nuef ans , lou mardi prochien aprés feste Seint Remei , ou chief d'octembre .
Je Ferris , dus de Lorregne et marchis , faiz savoir a touz que pour ce estaubli en ma presence Wy chars et Joffrois de Mereville , frere , anfant mon signour Gilon , chevalier qui fut , ont recogneu par davant moi que il par lou consel de lour amis et par lour acort , ont fait perteige entre eaz , en tel meniere que li dis Joffroiz at donnei et aquitei au dit Wichart son frere en heriteige a touz jours mais a tenir et avoir , lui et sez hoirs , teil pertie , teil droit et teil raison com il avoit et avoir pooit et devoit ou chastel de Mereville tout , ensi com li fermeteis se donne entierement .
Et at promis li dis Joffrois , par son sarment fait corporelment , qu'il , contre cest perteige et cest don et ceste acqui tance , il n'irat ne riens ni reclamerat a nunl jour mais , par lui ne par autrui , quar li dis Joffrois recognoit que li dis Wichars l'en at donnei en recompensation de ceu teil parteige et teil heriteige , dont li dis Joffrois se tient pour bien païez et pour poursoz entierement .
Et pour ceu que ce soit fer me chose et estauble sunt cez lettres saïelees dou seel de ma court de Nancei , sauf mon droit et l'autrui , a la requeste de Joffroi et de Wichart davant nomeiz .
Et de ceu ne me puet ou demander fors que tesmognaige .
Ceu fut fait l'an de graice nostre signour mil douz cens quatre vins et deix et nuef , la vegile de feste Seint Symon et Seint Jude , on moix d'octembre .
Je Ferris , dus de Lorrengne et marchis , fais savoir a touz que por ce estaubli en ma presence Girars , par la pacience de Deu abbés de Estivay de l'ordre de Premonstrei , de la dyocese de Toul , freres Poinces , abbés de Beauprei de l'ordre de Cyteiz , de l'aveschié de Toul , por eaz et pour lour covens , Ferris , mes filz chivaliers , sires de Bremoncourt , et Marguerite sa fame , pour eaz et por lour hoirs , ont recogneu par davant moi qu'il ont fait communité et compegnie ensemble de douz estans qu'il ont fait ou finaige et en ban de Envaus , et de Chamont , et de Bremoncour , des quelz li uns siet desuz la dite ville de Chamont , et li autres siet desouz Bremoncourt , entre la dite ville de Chamont et Froville , parmei ceu qu'il sunt et doient estre de tiers en tiers de prisez et de misez en toutes chosez .
Et ont fait encor communitei et compegnie ensemble d'un molin qu'il ont fait de tiers en tiers a la chacié dou dit estanc desuz Chamont , et d'un autre molin que li diz abbés et covens de Belprei avoient desuz la dite ville de Chamont , par me ceu qu'il seront et doient estre de tiers en tiers a tous jours en toutes chosez de prisez et de misez , c'est assavoir qu'il doient les es tanc et les molins desuz diz maintenir et retenir a comunes coustenges et a comunes despens de tiers en tiers , et les prouaiges , et les fruitaiges des diz estans , c'est assavoir les pexeries et toutes autres prisez quelz qu'elz fuissent , et tout ceu que li molin gaigneront quel chose que ce soit doient partir de tiers en tiers ygament et doient li home tuit de Bremoncourt , de Chamont et de Envaus , et tuit li demorant et menant as dites troiz villes qui sunt et seront morre par ban as diz molins au quel qu'il lour plaireit .
Et si aucuns hons menans des trois villes desuz nomees moloir ou estoit troveis molans ou c'om proveis qu'il eust molu a autre molin que as douz molins desuz dis il rapourteroit la moture as dis molins et paieroit cinc solez de toullois d'amande , se donques n'avoit atendu nuit et jour as diz molins par lo tesmognaige et par lo serment dou munier et tout seroit partis entre les diz signours , egament de tiers en tiers .
Encor ont promis ensemble li dit abbei por eaz et por lour covens et li diz Ferris , chevaliers , et Marguerite , sa feme , por eaz et por lour hoirs , aprés as par lour fois et par lour sarmens que niant ne panreit li uns sans les autres as diz estans , ne as diz molins par nul fraude , ne par nunl baret dont li autre parcenier vallent pix et ne puixent pix valoir , sauf ceu qu'il est a courdés des parties que mes sires Ferris , chevaliers desuz dis , et sa feme , et sui hoir , qui demorront de dans sa maison , morront as molins desuz diz sens moture païant sans fraude faire et sans baret .
Et est assavoir que si li molin ou les chauciés des dis estans avoient mestier de ramender ou se deffaisoient par allevement ou par sorhabundance de awe ou en autre menire quele qu'ele fust li devant dit abbei et covent Ferris , chevaliers , et Marguerite sa feme ou lour hoir aprés eaz qui part averoit as diz estans et molins deveroient et seroient tenu de retenir , refaire et de restoreir les diz molins et les diz estans as comuns despens , egalment de tiers en tiers .
Et si li uns ne voloit ou ne pooit li autre dui et si li dui ne voloient ou ne pooient li tiers retanroit et feroit ceu que mestiers seroit as diz molins et estans a sa costenge se lui plai soit , et panroit , et tanroit paisiblement touz les prouaiges et les fruteiges des dis molins et estans tant que les autres parties li randeroient chascuns son avenant sans niant cheoir de ceu que cil i averoit pris ou tens qu'il n'i averoient mis .
Ne ne puet , ne ne doit li uns faire molin ens dis finai ges de Bremoncourt , de Chamont , et d'Envaus sens lo consentement et la volentei des autres parties .
Encor ont promis li dit abbei pour eaz et por lour covens li dit Ferris , chevaliers , et Marguerite , sa fame , pour eaz et por lour hoir aprés eaz que toutes les chosez si com treffons et heritaiges qu'il ont mis en la communitei et compegnie des estans et molins desuz nomees deffendront il envers toutes gens et an pourteront warentie en contre tous ho mes qui a droit vorroient venir .
Et quant a ceu faire ont il obligié li uns as autres tous lour biens mubles et non mubles en quelque leu qu'il porroient estre trovei .
Et est encor assavoir que s'il avoit descort entre les dites parties , si com de pexier les dis estans de me tre pexons ou de metre lou munier as molins desuz diz ou de vendre li dui qui s'acourderoient , seroient creu sans lou contredit dou tiers .
Et toutes les covenances desuz dites ont il promis tenir et a wardeir a touz jours bonement et loialment par lor fois et par lour sarmens qu'il contre ne vanront , en tout ne en partie , par eaz ne par autrui .
Et se chose avenoit , que Deus ne welle , que li un des parties alest , ou feist vo sist aleir , ou faire encontre les convenances desuz escrites , en tout ou en partie .
Je davant dis Ferris , dus de Lorrengne et marchis , qui a ces chosez me suis acordés com sires soverens de cu fié et de cu warde , ce meut contregneriens et feriens tenu de contrendre je et mi hoir ceas qui ne tanroient ou ne vorroient tenir les convenances desuz escrites par lou greis et par lour volenteis .
Et en toutes ces chosez li devant dit abbei et covent d'Estivay et de Belprei , Ferris , chevaliers , et Marguerite sa feme , por eaz et pour lour hoirs ont renuncié et renuncent en cest fait a toute l'aide de fait , de droit , et costumes , et a tous privileges , et a toutes chosez que l'une des parties pouroit aidier et les autres greveir a ceu que ces covenances desuz dites ne soient tenues entierement et a droit disant la general renunciation niant valoir .
En tesmognaige de verité et pour ce que ce soit ferme chose et estauble ai je saïelei ces presentes letres de mon seel aveuc les seelz les dis abbeis et covens a lour priere et a lour requeste , et a la requeste des diz Ferri , chevalier , et Marguerite , sa feme .
Ce fust fait l'an de grace mil dous cens quatre vins dix et nuef , en moix de jenvier .
Je Ferris , dus de Lorrengne et marchis , faiz savoir a touz que pour ce estaubli en ma presence Girars , par la pacience de Deu abbés de Estivay , de l'ordre de premostrei de la dyocese de Toul , freres Poinces , abbés de Beauprei , de l'ordre de Cyteiz de l'aveschié de Toul , pour eaz et pour lour covens , Ferris mes filz , chivaliers , sires de Bremoncourt et Marguerite , sa feme , pour eaz et pour lour hoirs ont recogneu par davant moi qu'il ont fait communitei et compegnie ensemble de douz estans qu'il ont fait on finaige et en ban de Envaus et de Chamont et de Bremoncourt , des quelz li uns siet desuz la dite ville de Chamont et li autres siet desouz Bremoncourt entre la dite ville de Chamont et Froville .
Parmei ceu qu'il sunt et doient estre de tiers en tiers de prises et de misez en toutes chosez .
Et ont fait encor communitei et compegnie ensemble d'un molin qu'il ont fait de tiers en tiers a la chaucié dou dit estanc desuz Chamont et d'un autre molin que li diz abbés et covens de Belprei avoient desouz la dite ville de Chamont parmé ceu qu'il seront et doient estre de tiers en tiers a tous jours en toutes chosez de prisez et de misez , c'est assavoir qu'il doient les estans et les molins desuz diz meintenir et retenir a communes coustenges et a communs despens de tiers en tiers et les prouaiges et les frutaiges des dis estans , c'est assavoir les prexeries et toutes autres prises quelz qu'elz fuissent et tout ceu que li molin gaigneront quel chose que ce soit doient partir de tiers en tiers ygament .
Et doient li home tuit de Bremoncourt , de Chamont et de Envaus et tuit li demorant et menant as dites troiz villes qui sunt et seront morre par ban as dis molins au quel qu'il lour plairait .
Et si aucuns hons menans des troiz villes desuz nomees moloit ou estoit troveis molant ou c'on proveis qu'il eust molu a autre molin que as douz molins desuz dis , il rapourteroit la moture as dis molins et païeroit cinc solz de toullois d'amande , se donques n'avoit atendu nuit et jour as dis molins par lo tesmognaige et par lo sarment dou munier et et tout seroit partis entre les dis signours egament de tiers en tiers .
Encor ont promis ensemble li dit abbei pour eaz et pour lour covens , et li dis Ferris , chevaliers , et Marguerite sa feme , pour eaz et pour lour hoirs aprés eaz , par lour fois et par lor sarmens que niant ne panreit li uns sans les autres as dis estans ne as dis molins par nule fraude ne par nunl baret dont li autre parcenier vallent pix et ne puixent pix valoir sauf ceu qu'il est acourdés des parties que mes sires Ferris , chevaliers , desuz dis et sa feme et sui hoir qui demorront dedens sa maison , morront as molins desuz dis sens moture païant , sans fraude faire et sans baret .
Et est assavoir que si li molin ou les chauciés des dis estans avoi ent mestier de ramender ou se deffaisoient par allevement ou par sorhabundance de awe ou en autre meniere queles qu'ele fust , li devant dit abbei et covent , Ferris , chevaliers , et Marguerite , sa feme , ou lour hoir aprés eaz qui part averoit as dis estans et molins , deveroient et seroient tenu de retenir , refaire et de restoreir les dis molins et les dis estans as communs despens egalment de tiers en tiers .
Et se li uns ne voloit ou ne pooit li autre dui , et si li dui ne voloient ou ne pooient , li tiers retanroit et feroit ceu que mestiers seroit as dis molins et estans a sa costange se lui plaisoit et panroit et tanroit paisiblement touz les prouaiges et les fruteiges des dis molins et estans tant que les autres parties li randeroient chascuns son avenant sans niant cheoir de ceu que c'il i averoit pris ou tens qu'il n'i averoient mis .
Ne ne puet ne ne doit li uns faire molin ens dis finaiges de Bremoncourt , de Chamont et d'Envaus sens lo consentement et la volentei des autres parties .
Encor ont promis li dit abbei pour eaz et pour lour covens , li dit Ferris , chevaliers , et Marguerite sa feme , pour eaz et pour lour hoirs aprés eaz que toutes les chosez si com treffons et heriteiges qu'il ont mis en la communitei et compegnie des estans et molins desuz nomeis deffenderont il envers toutes gens et an pourteront wa entie encontre tous homes qui a droit vorroient venir .
Et quant a ceu faire ont il obligié li uns as autres touz lour biens mubles et non mubles en quelque leu qu'il porroient estre trovei .
Et est encor assavoir que s'il avoit descort entre les dites parties si com de pexier les dis estans , de metre pexons ou de metre lou munier as molins desuz dis et de vendre li dui qui s'acoirderoient , seroient creu sans lou contredit dou tiers .
Et toutes les covenances desuz dites ont il promis tenir et a wardeir a touz jours bonement et loïalment per lour fois et par lour sarmens qu'il contre ne vanront en tout ni en partie par eaz ne par autrui .
Et se chose avenoit , que Deus ne welie , que li une des parties alest ou feist vosist aleir ou faire encontre les convenances desuz escrites en tout ou en partie .
Je devant dis Ferris , dus de Lorrengne et marchis , qui a ces chosez me suis acourdés cum sires soverens de cui fié et de cu warde ce meut contregneriens et seriens tenu de contrendre , je et mi hoir ceaz qui ne tanroient ou ne vorroient tenir les convenances desuz escrites par lour greis et par lour volenté .
Et en toutes ces chosez li devant dit abbei et covent d'Estivay et de Belprei , Ferris , chevaliers , et Marguerite , sa feme , pour eaz et pour lour hoirs , ont renuncié et renuncent en cest fait a toute l'aide de fait , de droit et costumes et a tous privileges et a toutes choses que l'une des parties pou reit aidier et les autres greveir a ceu que ces covenances desuz dites ne soient tenues entierement et a droit disant les general renoncia cion niant valoir .
En tesmognaige de veritei et pour que ce soit ferme chose et estauble ai je saïelei ces presentes letres de mon seel avaic les seelz les dis abbeis et covens a lour priere et a lour requeste et a la requeste des dis Ferris , chevaliers , et Marguerite , sa feme .
Ce fust fait l'an de grace mil dous cens quatre vins dix et nuef , en moix de jenvier .
Nous , Feri , dus de Lorreine , faison a savoir a tous que dames dames Marguerites ma dames et trés cheres fammes , par si devant ay aquité un moulin foulon por Raisule , pour fonder , ediffier un couvent de soures minours cordelliere en nostre ville dou Nefchasté , et come pou seroit dou moulin , nous pour Dieu en ausmone et pour estre comprins es priers des dites soures cordelliere , nous lours pormetons , consentons , voulons et au varlei munier de mener a dit moulin desdites cordelliere de mouldre a dit moulin tous les grain de blef qui sera porté , conduit , mené .
Et ledit mulnié poura aussi aller querir , reconduire , chager , descharger sa charete a chacun borgois de nostre susdite ville dou Nefchatel .
Aussi cera loisible a chaque villagois voisin d'i aller mouldre , ainsi nous plait .
Et pour ce que i celle prenons en nostre signorie et protection , et pour parfait assurance et obvier tout contredit et grevence , nous avons seelé ysel de nostre seel , l'an de grace mil deu cent quatre vins dix neuf , au mois de janvier .
Nous Gerars , par la graice de Deu evekes de Mez , faisons savoir a tous que esta blis por ceu en nostre presence nostre ameis et feaulz mes sires Hues de Herrestehein , chevaliers , fis Conin de Herrestehein , escuïer qui fut , eit recogneu par devant nous que com nobles ba rons Ferris , dus de Lorreigne et marchis , fut tenus a lui , si com il dit , de cent livres de meceins por une paix qu'il eit fait a duc , si com de tout ceu que li dis sires Hues deman doit et pooit demander por raison de Conin son pere , qui fut , et por quelquonques autre raison queilz qu'elle fust , a Xoweinviler , a Boinviler et a Beveinville , et ez bans dites leuz .
Les queilz choses desus dites li dis sires Hues eit vendui et aquitei por lui et por ses hoirs a dit duc et a ses hoirs a tous jours mais por les cent livres de meceins desus dites , assavoir est que li dis sires Hues eit recogneu par devant nous qu'il est bien païez et poursolz en deniers con teis et nombreis des dites cent livres de meceins et des quarante livres de meceins , ansi que li dis dus li devoit por l'omaige qu'il li eit fait .
Se tient il ansi por bien païez et porsolz en deniers conteis et nombreis .
Et en aquite lou dit duc et ses hoirs por lui et por ses hoirs a tous jours mais et an doit porter bone warentie et leaul envers toutes gens li dis sires Hues des choses desus dites et dou vendaige ausi a devant dit duc et a ses hoirs a tous jours mais , et en oblige lui et la soie chose meuble et non meuble por ceu faire et tenir par tout ou qu'elle soit , por lui et por ses hoirs a devant dit duc et a ses hoirs a tous jours mais .
Et por ceu que ces choses soient fermes et estables , nous , evekes desus dis , en avons donei ces presentes lettres saelees de nostre seel en tesmoingnaige de veritei , a la requeste et a la proïere de mon seignor Hue , chevalier desus dit , ceu fut fait l'an de graice nostre seignor mil dous cens quatre vins et deix et nuef ans , lou samedi prochein aprés la chandelour .
Je Esteines d'Ozeler , chevaliers , fais savoir a tous que des descors qui estoient entre noble prince Ferri , duc de Lorreigne et marchis , et moi , si com de ceu que je di soie qu'il me faisoit toet des boix que sont de Martinville , et de Pessavant , et des bans , assavoir est que nous en avons fait acort en tel meniere que je ai aquitei et aquit a duc desus dit et a ses hoirs , pour moi et por mez hoirs en heritaige a tous jours mais , tout lou droit et toute l'action que je avoie , et avoir poie et de voie ez boix desus dis , et tous les chateis ausi qu'il eit pris ez dis boix jusques a jour hui .
Et en recompensation de ceu li dus desus dis m'eit aquitei et aquite moi et mez aidans tout ceu que je ai pris dou sien et de ses homes tellaules pour raison de moi on tens pessei jusques a jour dui , sauf lou droit d'autrui et m'eit encore aquitei li dus desus dis les trois cens livres de fors que je avoie eu de lui por lou fié de Bour guignons que je devoie repanre de lui .
Et m'eit aquitei ausi lou fié et l'omaige de Bor guignons .
En tesmoingnaige de la quel chose je en ai donei ces lettres saelees de mon seel et ai proïei et requis noble home mon amei seignour et coisin Jehan , seignor de Monfacon qu'il eit mis son seel a ces presentes lettres en tesmoingnaige de veritei a vec lou mien seel .
Et je Jehans , sires de Monfacon devant dis , ai mis mon seel a ces presen tes lettres en tesmoingnaige de veritei a la requeste et a la proïere de mon amei coisin et feaul mon seignor Esteine d'Oizeler , chevalier desus dit , avec lou sien seel .
Ceu fut fait l'an de graice mil dous cens quatre vins et deix et nuef ans , lou lundi devant feste Seint Mathie l'apostre , on moix de fevrier .
Je Woillermins , escuïers , fils jai mon signor Symon de Nengrez , chevalier , fais savoir ai tous que je par mon apparant besoing ai vendui et aiquitei en perpetuitei sans reclaim ai mon honorel signor , signor Ferri , duc de Lorrenne et marchis , tout quant que j'ai , puis et doi avoir et tout quant qu'escheoir m'i porroit en la signorie de la Poiriee en homez , en femmes , en taillez , en rentez , en droiturez , en champs , en preiz , en boix , en meiz , en censaulz , et en autrez chosez quelz qu'ellez soient , laquelle chose j'ai prix et receui en partaige pour droit d'eritaige contre mez autrez freires , de la quel chose j'estoie hons mon davant nommei signor et la tenoie en fiey de lui liegemment , c'est ai savoir pour cent livrez de tolloix bons et corsaublez , dont j'ai receu entier paiiement de mon davant nommei si gnour en deniers nombrez bons et leaulz .
Et ai promix et creantei suix sain tes ewangilez touchiez que je n'irai jemaix en contre , ne par moi , ne par atrui , ne ne consentirai qu'autrez i aille par plait mundain , ne par plait de chretientei .
Et renonçoix ai toute aide de droit escrit et non escrit , de fait et de costu me , et ai tout quant que aidier porroit ai moi ou ez miens , et mon dit signor grever par quoy ciz vendaigez poist estre rappellez en tout ou en partie .
Et suix tenus dou warantir tant cum drois dirai .
En tesmoin naige de veritei j'ai fait saelei cez lettres par ma requeste dez saels signor Droon , chenoinne et prevost , signor Ferri , chenoinne et celerier de l'englise de Remiremont , et signor Bertran , priour de Rombech .
Et nos , prevos , celeriers et priour davant dit ai sa proïere lez i avons mix .
Ce fui fait et donei en l'an nostre signor mil CC nonante et nuef , ou moix de mars , lou jeudi aprez la mey quarasme .
Je Ferris , duc de Lorengne et marchis , fais savoir a tous que pour ceu establi en ma presence Thirias de Serres demorans a Bezenges , Thomessins dis Werreis ses freres , Girars dis li Hawiace , Cunins dis Charmeslee , Girars dis Strevals , Girars dis Morelz , Pierons de la Fontenne , Perins Tempesteis , Andreus li Bones , Waltrins dis Trallerie , Jaquas dis Trallerie , Jaquas filz Marguerite de Mercy , Johans Jaas , Thirions filz Girart Streval , Cunins freres Thirion , Johans Jarchas , Johans dis li Debonaires et generament tuit cil de Besenges qui sunt doient estre home et servant a la priorei de Froville ont recogneu en droit pour alz , pour lour hors tos et pour lour suscessours que com contans et descors fust entre alz et le priour do dit priorei de Froville en tant com de tailles et d'atres plusours querelles dont descors estoit entre alz , a savoir est que pais et acoirde perfaite en est cheue entre alz par devant moi , en la meniere ci desos escrite , c'est a savoir que li dit home de Bezenges pour alz , pour lour hoirs et pour lors suscessours s'obligent a ceu que il païeront et remderont a tous jours maix chascun an a priour de la dite priorei de Froville sexante solz de mecens vallisans six livres de fors provenisiens a païer a la Sent Remy on chief d'octobre pour raison et en non de taile des quelz sexante solz li dis Thirias de Serres païerait chascun an a dit termine dix solz quar de tant en obblige il lui et ses hors pour tous jours , et les astres cinquante solz de mecens païeront chascun an a dit termine , li atre home do dit priorei et lour hoir a priour do dict priorei et les doit comandeir li dis priours et faire jeteir per son maïour qu'il auroit a Bezenges et per dous atres prodomes de son signorage .
Et est a savoir que si li dis priours avoit ou pooit avoir acune rente en acun proage de ses quartiers que cil tanroient qui ne seroient a li celle rente ou cil proages doit cheoir des dis cinquante solz adés jusc'a tant que celle terre seroit a l'ome qui en serviroit le dit priour et a donc la rente que cil en auroit devant païee chairoit et seroit do comun des cinquante solz avec les atres dés a donc en avant .
Et cognoxent encor li dit home pour alz et por lour hors et pour lour suscessours que il sunt home lige le priour de Froville , ne atre signor ne puent faire a leu , ne d'atre signor ne se puent avoeir .
Et cognoixent encor li dit home pour alz , pour lour hoirs et pour lours suscessours , Perrin do Nuef Chastel devant Mes et ses hors a lour warden ne atre ne puent appelleir a warder ne faire que le dit Perrin ou ses hors .
Et ne puent li dit home ne lour hoir tenir , ne joïr des terres de quartiers le priour de Froville lour signor fors que cil qui seroient demorant a leu de Bezenges desos le priour de Froville et doient demeneir les dis quartiers as us et as costumes de Froville et ne les puent vendre , ne enwagier a home d'atre signorage fors que li uns a l'atre , ensi com il sunt et seront demorant a Bezenges desos le priour de Froville .
Et welent li dit home que li priours de Froville lours sires sovereins ait tos comandemens covenables sus alz et sus lors hors ensi com de messages faire covenablement , de panre et faire panre de lors chevalz pour faire messages ou voitures covenables se li dis priours en avoit mestier et quant li dis priour ou Perrins desus dit ou sui hoir vanront a la dite Bezenges il puent metre lours chevalz et de tote lour compagnie es hostelz des dis homes et panre leaus foin et estren se il i est et cussins et dres pour lors lis .
Et doient li dit home et lour hoir pladoïer et terminer totes quereles per devant li dit priour ou per devant son maïour .
Se la querelle est d'aritage , il doient panre le droit a Froville et celle est d'atre choze il doient panre droit et quarir a plux prés de lour leu .
Et ceu d'amende que li dit home feront et devront est quite a dit priour sens partie d'atrui et se li dit home ou lour hor estoient de riens rebelle per quoi il appelaxent et tenuxent atre a lour signor que le priour de Froville ne atre a lour warden que le dit Perrin et les siens il perdent a pleu et perderoient tot l'aritage qu'il tenroient que moveroit do priorei et de l'aluel de Froville , et sunt en la merci et en la chesse le dit priour et le dit Perrin et les siens jusc'a ceu que li drois de l'eglize soit salveis .
Et permi les covenances et les cognoixances desus dites doient li dis priours de Froville com sires soverens et li dis Perrins et li sien com wardens deffendre et wardiez les dis homes et lour hors qui seroient home et servant a priour desus dit et la lour chose tote envers totes gens de tot leur pooir , et tant com drois et mesure pourteroit ne de plux nos puent presser que des dis sexante sols ensi com desus est devisei et des atres covenances ci desus escrites sentant qu'il païeroient cel amende com il devraient se il i escheoient et lors rentes et atres droitures de gelinnes et d'atres chozes ensi com atre fois on fait .
Et welent li dit home que se il tuit ensemble ou acuns per lui aloient contre les covenances desus dites ou tot ou en partie et li dis priours et Perrins ou li sien ne les pooient constrendre et faire tenir raison per alz ou per leur pooir ou se il le me requaroient ou mes sarjans que je les aide et preste force tant qu'il aient leur raison des dis homes ou lor hors , com sires de qui la chose muet devant erennement et que je lour face faire soit per le prise de lour biens , soit per la prise de lors cors .
En tesmongnage de veritei ai je mis le seel de ma court en ces letres a la requeste des dis homes de Bezenges qui sunt et doient estre a priour de Froville , li quel le m'ont requarei pour alz , pour lour hoirs et pour lour suscessours , les queles letres furent faites a Luneville l'an de graice mil et trois cens , le mardi devant feste Sent George on mois d'avril .
Je Hues diz Tripoittelz , chevaliers dou Nuef Chatel , et Lorotte , sa femme , fassons savoir a touz que nous por nostre grant profist et par coumun escort de nous avons vendu et vendons perpetuelment et a touz jors a religiouses persones , c'est assavoir a l'abbei et au couvent et a l'esglisse de Nostre Dame de Merualt de l'ordre de Premontrei , de la dyocese de Toul , la moitié entierement de nostre ville de Charmusey et de tout le ban , et la moitié de tout ce que nous avons avoir , povons et devons en la ditte ville en ban et en finage d'icelle , en houmes , femmes , tailles , prises , rentes , cences , ara ges , bois , eauwes , fours et moulins , en amendes , justice haute et basse , et en toutes autres chouzes et vallors , quelz qu'elle soient , sens riens a retenir , et generalment et especialment la moitié entierement de tout ce que nous aquestames a noble houme mon segnor Pierre , chevalier , segnor de Boullainmont , et sa femme , et a Thierrion dit de Laingle qui fuit , et a sa femme ensemble ou deviseement a tenir et avoir au diz religious et a lour esglise a touz jors maix , en treffons et en droit heritage et en droit segnouraie pour six cenz livres de provenesiens fors , les quelz nous avons eu et receu des diz relligious en boune mounoie leal et bien nombree , et nous en tenons pour bien païé .
Et des chouzes vendues desuz dittes nous , por nous et por nos hoirs , nous sommes dou tout desvesti et desvestons , et en avons envesti et envestisons por touz jors les diz religi ous por oulz et por lour esglise et mis en corporel possession .
Et avons proumis et proumestons au diz religious par leal couvent et par sollempnel stipulation que nous , les chouzes vendues devant dittes a oulz et a lour esglise devant ditte a touz jours , garentirons envers toutes gens qui a droit vourroient ou deveroient venir , et que nous lour ferons amortir por touz jors des segnors des quelz nous tenons , et les en ferons joïr passuilement , entierement et sens debat .
Et por ce faire et miex tenir , nous , de certainne science , en avons obligié et enlions a oulz espe cialment et expressement , nous et nos hoirs , nos biens touz presens et avenir , meubles et heritages , en quelz que leus il soient , lis quelz li dit religious , ce nous aliens encontre ce qu'est desuz dit , par oulz et par autres sens encoison pourroient vendre et detraire et aliener de lour propre auctoritei , sens reclein de justice , sens rendre et sens recroire jusques a pleniere satisfaction , et jusques a ce qu'il raveroient entierement tous les couz et touz les damages qu'il averoient eu ou encouru por le defaut de nous ou de nos hoirs , des quelz li abbés ou li procureres de la ditte esglise seroient creu dou tout par lour simple sairement , sens autre preuve faire .
Et avons pro mis et promestons par nos sairement fais de nos propres cors suz saintes euwangeles que nous , encontre le dit vendaie et les chouzes desuz dittes ou aucunes d'elles , nous ne irons ne souferons aaler pour raison de lesion , barat , decevance , heritage , douaire , don por noces , enliement , assennement , statut , coustume , ne pour autre raison quelz qu'elle soit .
Et ce nous en defalliens , ce qu'a Dieu ne place , nous voul lons et otrions que hons honorables et discreis l'officialz de la cort de Toul toutes raisons et deffensions ariers mises et sens au cune cougnessance de droit , nous escoumenice ausi comme pour chouze aingiee et face denoncier pour escoumenieis par touz les leus ou nous seriens .
Et quant a ce nous nous sommes submis et submestons a la jurisdition de la ditte cort de Toul nos biens et nos hoirs ausi .
Et quant aus chouzes davant dittes , nous , de certainne science et par leal couvent , avons renoncié et renonsons a l'exception de lesion , barat , circumvention , mainburnie , de deception outre la moitié dou droit preis , de la mounoie nommié eue , receue , et nommiés nombree , et que la chouze ne soit ensi faite a douz drois escris et nommié escris , a touz statuz et franchises , a touz privileges douneis et otrieis a femmes , et en lour favour , au benefice de velleyen et de restitution entiere au droit disant general renunciation nient valoir , et expressement a toutes chouzes qui en cest fait nous pourroient aidier ou nos hoirs , et au diz religious a lour esglise ou a ces presentes lettres nuire .
Ces chouzes nous avons faites par le louz et le crante de Syemounin , nostre fil escuhier .
Et je , Syemounins devant diz , me fui otrieis et otrois au dit vendaie et au chouzes devant dittes et ai proumis et proumés par mon sairement fait de mon propre cors que je encontre ne irai , ne revenue , comme drois hoirs , ne aucun droit , je i reclamera , ne fera reclamer por raison quel qu'elle soit .
Et pour ce que ces chouzes soient fermes et estables nous Hues et Lorette devant dit , a la proïere dou dit Syemounin avons mis nos saelz en ces presentes lettres , et avons suppliei et supplions au dit official , et je , Syemo nins ausi , que il face metre le sael de la ditte cort de Toul en ces presentes lettres .
Et nos , officialz devant diz , a la supplication des diz segnor Huon , dame Lore et Syemounin , lour fil , avons fait metre le sael de la ditte cort de Toul en ces presentes let tres avec les saelz desuz diz .
Ce fuit fait l'an de grace mil trois cenz , le sammedi devant l'ascension nostre segnor .
Je Ferris , dus de Lorreingne et marchis , fais a savoir a tous que comme mes sires Hues Tripoteilz dou Nuef Chaistel , chivalier , sires de Charmisey , la quelle Charmisey muet de mon fié , mes hons et mes fea bles et ma dame Loire , sa feme , aient vendui perpetuelment a religieuses persones l'abbei et lou cou vent de l'englize de Nostre Dame de Mirval , de l'ordre de preimontrei , de la dyocesse de Toul , la moi tié de lour ditte ville de Charmisey et dou ban entierement , et de tout ce qu'il avoient , avoir poient et devoient en la ditte ville on ban et on finaige , en homes , en femes , en tailles , en prises , en airaiges , en rentes , en cences , en fours , en boix , en justice haute et baisse et en toutes chouses quelz qu'elles soient sans riens a retenir , a tenir et a avoir aus dis religious a tous jours mais , ensi com il est contenui en lettres qui sont faites dou dit vendaige .
Je Ferris , dus desus dis de cui fié les chouses desus dittes muevent , loz raitefié et agreié lou vendaige des chouzes desus dittes et les amortis aus dis religious .
Et weil pour moi et pour mes hoirs que li dit religious aient et teingnent les chouses desus dittes achitees paisuilement a tous jours mais sans contredit de moi , ne de mes hoirs .
Et a ceu tenir en oblige je , moi et mes hoirs , sauf ceu que li autres moitiez de la ditte ville de Charmisey et dou ban que mes sires Hues i retient , demoure mes fiez einsi con devant .
En tesmoignaige de ces chouse et pour ce qu'elle soit ferme et estauble , ai je saïeley ces presentes lettres de mon saïel , que furent faites lou mar di aprés Penthecoste , en l'an que li miliaires courroit par mil et trois cens .
Je Ferris , dus de Lorreigne et marchis , fais savoir a tous que li abbés et li covent de Cler Leu m'ont donei et aquitei pour raison d'eschainge les trante solz de fors de cense que je lor devoie chacun an d'un boix que je tang , que fut mon seignor Felippe de Gileberviler , chevalier qui fut , c'on dit lou boix de Cler Leu , li queilz boix siet entre les Bordes et La Mars .
Et m'ont aquitei ausi les arrie raiges que je lor an devoie por raison de l'escheinge , et je , en recompensation de ces choses lor ai donei en eschainge ... resaulz de blef a panre et avoir chacun an a tous jours mais en la soume de blef qu'il me doient parmei an sus mes molins qu'il tiennent en la ville de Nancei .
Et les penront ma moitié a la Seint Remei et l'autre partie a la Paikes , et en chacun an a tout jours mais .
En tesmoingnaige de la quel chose je lor en ai donei ces lettre saelees de mon seel , et furent faites l'an de graice mil et trois cens ans , lou venredi devant feste Nostre Dame en septembre .
Nos Hugues , par la grasce de Dieu eveskes de Liege , faisons savoir a tous que nous avons doneit planiere puissance a noble baron , nostre chier cousin monsignor Thiebaut de Loherenne , signor de Rumigni et de Florines , que de par nos et de nostre auctorité , il puisse doner a persone suffissant le premier eskevinage qui escheira en notre citei de Liege , soit par mort , ou par restitution et teil donacion comme nostre dis cousins dou dit eskevinage fera nos devons ... rons par bone et par certaine .
Et mandons et comandons a nostre maïeur et as eskevins de nostre dite citei que a celui que nostre dis cousins donra le dit eskevinage que il le rechoment paisienlement et metent en seance d'eskevin ensi comme il est acostumei .
Et prometons loïalement et en bone foy que nous la donation que nostre dis cousins fera dou dis eskevinage , nos le tenrons et ferons tenir por bone ... encontre par nous ne par autrui .
Et se onques devant ceste lettre autre lettre fut donee por eskevinage , nos volons ... .
.. estre lettre vaille et tiene devant toutes autres .
Et ces chozes dessus dites prometons nous tenir et warder loïalment et en bon foy par le tesmoignage de ces presens lettres saïelees de nostre saïel , les queilles furent faites et donees en nostre chastel a Mohant , lendemein de la feste Saint Remi en l'entree d'octenbre , l'an de l'incarnation nostre signor l'an mil et trois cens .
Nous Gerairs , per la graice de Deu evesques de Mes , faisons savoir a touz ke li sires Jaikes de Warnesperch , chevalliers , filz signor Jaike , qui fut , pour ceu especialment establis en nostre presence , ait recogneut par davant nous ke il est devenus hons liges davant tous hommes en aprés la liegey de nous , evesque desus dit , a noble prince Ferrit , duc de Loherainne et marchis , et en ait repris li dis sires Jaikes pour lui et pour ses hoirs a tenir en fié et en homaige dou dit duc et de ses hoirs , la ville de Benestorf , les hommes , et les femmes et lou ban , et la justice de la ditte ville entierement ceu qu'il jait , fors la maison et fors l'estanc , et lou moulin , et les bolz banaulz de la ditte ville , et fors les preiz qui apertiennent a son waingnaige , et fuers la bergerie , et les crowees k'il jait .
Et c'il i faisoit ancor nunlz autres estans il ne doient mies estre dou fié desus dit .
Et est a savoir que ancor en accroissance de cest dit fié li ait donei li dis dus , si com li dis sires Jaikes dist , son petit estanc qu'il avoit a Warnesperch ke siet desour la grenge lou signour Jehan de Rozeires , qui fut .
Et pour cest dit fié ke li sires Jaikes tient dou dit duc , doit li sires Jaikes a dit duc auvec l'ommaige desus dit demey an de warde a Moresperch ou chastel , il et sui hoir ki les dis fiés tenroient .
Et pour lou dit fié et hommaige et la warde desus dis li ait donneit li dis dus seix vins livres et deix livres de boins messainz , des queilz li dis sires Jaikes se tient et est tenus por bien solz et païés per devant nous , si com il l'ait dit et recogneut .
Et est ancor assavoir que queilques hoirs ke li dis sires Jaikes ait , soient fil ou filles aprés lui k'il auroit de sa femme espousee , que il auront et pueent avoir tout lou fié desus dit a tenir dou dit duc et de ses hoirs , en fié et en hommaige , si com desus est dit , et en païeroient la warde , si com desus est dit , sanz debait dou dit duc ne de ses hoirs .
En tesmoignaige de ces choses desus dites , nous , Gerairs , evesques de sus dis , en avons doneit ces presentes lettres saïelees de nostre saïel a la proïere et a la requeste dou signor Jaike desus dit , que furent fai tes lou diemange devant feste Saint Luc ewangeliste , l'an de graice nostre signor mil et trois cens ans , ou mois d'octembre .
Nous Jehans , par la graice de Deu evekes de Toul , et nous , Jehans de Borleimmont , grans arcediacres en l'englise de Toul , faisons savoir a tous que establis por ceu en nostre pre sence , Odas de Charmes , escuïers , fis Ferri de Charmes , escuïer , eit recogneu par devant nous en droit aige et fuers de toutes meinburnies , si com il dit , qu'il eit vendui en heritaige a tous jours mais a noble prince son chier seignor Ferri , duc de Lorreigne et marchis , tout ceu qu'il avoit et avoir pooit en la vente de Charmes et dou ban , et en l'aiwe de Char mes de la reviere de Mozelle et de totes les mortes qui appendent , s'est assavoir lou quart de la dite vente de Charmes et dou ban , et lou quart de la dite reviere et des mortes qui appendent a la seignorie de Charmes , les queilz choses sont dou fié lou dit duc , si com li dis Odas lou dit .
Et est fais cis vendaiges por dous cens livres de fors en monoie lou roi , que li dis dus eit païei por lou dit Odat et par son commandement as gens lou roi de France , a cui li dis Odas les de voit , si com cil Odas l'ait dit et recogneu par devant nous .
En tesmoingnaige de ces choses por ceu que fermes soient et estables , nous en avons donei ces lettres sa elees de noz seelz a la requeste et a la proïere dou dit Odat , ceu fut fait l'an de graice mil et trois cens ans , londemein de feste Seint Nicholas en de cembre .
Nous Jehans , par la graice de Deu evekes de Toul , et nous , Jehans de Borleimmont , grans arcediacres en l'englise de Toul , faisons savoir a tous que establis por ceu en nostre presence , Odas de Charmes , escuïers , fis Ferri de Charmes , escuïer , eit recogneu par devant nos en droit aige et fors de totes meinburnies , si com il dit , qu'il eit vendui en heritaige a tous jours mais a noble prince son chier seignor Ferri , duc de Lorreigne et marchis , douze levrees de terre a tournois petis que sont dou fié lou dit duc , si com li dis Odas lou dit , les queilz li dis dus et seu hoir penront chacun an a tous jours mais a Charmes en la partie lou dit Odat des rentes que li home de la ville de Charmes et dou ban paient par an , s'est assa voir en teil partie , com li dis Odas eit en la dite rente .
Et penreit li dis dus et seu hoir chacun an a tous jours mais les douze livrés de tornois desus dites en l'argent sac de la partie lou dit O dat des dites rentes a termines c'on paie celles rentes .
Et s'il n'i avoit tant d'argent sac , par quoi li dis dus ou seu hoir ne pussent avoir chacun an les dites douze livres , li dis dus et seu hoirs penroient por lou deffaut chacun an tant dou blef de la partie lou dit Odat de celles rentes , que li deffaus seroit acomplis .
Et est fais cist vendaiges pour cent livres de petis tornois que li dis Odas eit eu et re ceu dou dit duc en deniers conteis et nombreis et s'an tient por bien païez entierement , si com il dit , et l'eit recogneu par devant nous .
En tesmoingnaige de la queil chose nous en avons donei ces lettres saelees de noz seelz a la requeste et a la proïere dou dit Odat , ceu fut fait l'an de graice mil et trois cens ans , londemein de feste Seint Nicholais en decembre .
Nouz Pierres , abbés de Clerleu , et Emmes , priours de Nancey , faisons savoir a touz que Joffroiz de Byoncourt , escuïers , ait reconneu par devant nos que tout ceu que li hoir mon signor Thomes de Bouxieres , qui fut , tiennent de lui a Bouxieres et on ban a Amance et on ban et nomeement le ban c'on dit de Wenbelprei , que cil hoir mon si Thomes tiennent de Joffroi , si com il dit , il est assavoir que li dis Joffroiz ait recongneu de sa plainne voluntei qu'il toutes sez choses qu'il tiennent de lui , si com desus est dit , qu'il lez retient en fiel et en homaige de noble prince son trés chier signor Ferri , duc de Lorengne et marchis , aveuc lez autres fiés qu'il tenoit jai de lui .
En tesmongnai ge de ceste chose sont ces letres saelees de nos seelz a la priere et a la requeste dou dit Joffroi , que furent faites l'an que li milliaires courroit par mil et troiz cens ans , le samedi devant la saincte Lucie en decembre .
Je Ferris , dus de Lorreinne et marchis , fais savoir a touz qu'en ma court de Murecourt por ceu especialment establis Richars de Waleroi at recogneu et confessei que il , pour lui et por seiz hoirs , at acensi et lassié a cens a touz jours permenablement a Fririat de Pons , demorant a Valois , pour lui et por seiz hoirs , por touz jours permenablement tout quant qu'il Richars at , puet avoir et doit a Valois et on ban et on finage de Valois em preiz , terres , bois , haiez , en touz uz et en touz prouages qui sunt partable a dit Fririat et a Willermin Chitel por rason de partage contre leiz diz Fririat et Willer min Chitel , c'est a savoir une verge ou champ de Chermoi az pomier dous jours a rivage , un jour a Carroilles , dous jours a Murtrus en la fosse bove ceu qu'il i at , en l'arbue a le feste ceu qu'il i at en fosse sa verge davant Luxabertel , en la priere sa verge lez dous mex c'om dit a Chachul et lou prei en son et durant champ sa verge en la fosse a Saint Rui , dous jours et en touz autres leus ou il at droit por rason de partage awuec lez diz Fririat et Willermin Chitel , sauf lou censal que Thiriez diz Tamars i tient dou dit Richars , dont Thiriez Tamars en doit a dit Richart dous chapons et six deniers de cens , si com il Richars lou dit .
Et est faiz cist acensemens a dit Fririat por un resal de froment et pour dous resalz d'avoinne leal et merchant , tout de cens .
Et si at encour lassié li diz Richars a ceus por touz jours a dit Fririat tout quant qu'il at de celui heritage a Dommartin preiz de Valois et on finage por un chapon de cens , a paiier tout lou cens dessuz dit lou jour dez bures a Valois a dit Richart ou a son commandement .
Et i doit aleir li diz Richars ou envoïer a dit leu a Va loix por requerre son cens dessuz dit .
Et s'il Fririaz defaloit de paiier lou dit cens lou jour dessuz dit , a la requeste dou dit Richart ou de son commandement , li diz Fririaz li mourroit lou dit cens a Val leroi chez lou dit Richart , et si seroit londemein doublés s'il n'estoit païez en la maniere dessuz di te .
Et at promis li diz Richars par sa foi donee corporelment en leu de sairement que il contre l'acensement davant dit ne verret par lui ne par autrui , en tout ne em partie , en justice ne fuers justice , et em porteret bone warantie et leal a dit Fririat et az seiz hoirs envers touz ceals qui a droit vodroient venir parmei lou cens païant , ensi com davant est dit en la maniere dessuz dite .
Et aprez az uz et az co stumes dou païs , et por ceu que ceu soit ferme choze et estable sunt ceiz lettres a la requeste dou dit Richart seiellees dou seiel de ma dite court , sauf mon droit , ceu fui fait lou lundi davant la Saint Thomaiz apostre , on mois de decembre , en l'an de grace mil et trois cens ans .
Je Goidemans de Toirviler , chevaliers , fais savoir a tous que com nobles princes mez chiers sires Ferris , dus de Lorreigne et marchis , eust donei en escheinge a moi et a mon frere mon seignor Robert , qui fut , la court de Bispenges entierement , ensi com les lettres que de ceu furent faites saelees dou seel lou dit duc lou devisent , les queilz lettres nos eumes , et com il soit ensi que puez que cil escheinges et celle covenance fu rent faites , li dis dus eust achetei a doyen et a chapistre de la Mag zeleinne de Verdun , ceu qu'il avoient en la court de Bispenges a nuef an ness .
Et je deisse que li dis dus an faisoit tort a moi et as hoirs mon seignor Robert mon frere qui fut de ceu qu'il avoit achetei cel les dites choses par les dites nuef anees por ceu que je entendoie que li dis dus n'i pooit entrer ne marchander se par moi et par les hoirs mon frere desus dit non , por ceu qu'il nos avoir assis en escheinge la court de Bispenges entierement .
Il est assavoir que je et li dis dus en avons fait acort ensi que li dus desus dis doit avoir et joïr par totes les nuef annees des cherteis et des issues que li doïens et li chapistres de la Magzeleinne doient avoir en la court de Bispenges entierement , sans debat de moi ne des hoirs mon frere desus dit , ne d'autres por nous .
Et parmei ceu li dis dus recognoit que aprés les dites nuef annees eues et acomplies en tierement , il ne seu hoir aprés lui ne puent , ne ne doient a nul jour mais acheter a vie en heritaige a annees , ne escheingier a doïen , a cha pistre de la dite Magzeleinne de Verdun , les choses qu'il ont en la court de Bis penges , se ceu n'estoit par mon grei ou par lou grei mez hoirs aprés moi , et par lou grei des hoirs mon frere desus dit , qui la dite court de Bispenges ten roient en fié dou dit duc ou de ses hoirs , sauf ceu que se li doïens et li cha pistres de la Megzeleinne desus dite ou lor certeins procureres se pleindoient a duc ou a ses hoirs que mes sires Goidemans ou seu hoir , ou li hoir mon seignor Robert , ou lor hoir qui la court de Bispenges tenroient en fié dou dit duc ou de ses hoirs , qu'il lor feissent tort fut de cherteis ou d'eritaige de ceu qu'il ont en la dite court de Bispenges .
Je , Goidemans desus dis , et meu hoir , et li hoir mon frere , an doiens venir devant lou dit duc ou ses hoirs de cui on tenroit la dite court et faire droit as pleindours desus dis tant avant , com nos et nostre hoir deveriens .
Et ces covenances desus dites ai je Goi demans promis a tenir a dit duc et a faire tenir les hoirs mon seignor Robert , mon frere qui fut .
Et por ceu que je n'ai point de seel , je ai fait sae lés ces lettres des seelz mon seignor Walerant , conte de Dous Pons et mon seignor Hue , seignor de Fenestenges .
Et nous , Walerans et Hues de sus dit , avons mis noz seelz a ces presentes lettres en tesmoingnaige de ve ritei a la proïere et a la requeste de mon seignor Goidemant desus dit , que furent faites l'an de graice mil et trois cens , lou macredi aprés mei karesme , on moix de mars .
Je Ferris , dux de Lorreinne et marchis , fais savoir a touz ceauls qui verront et orront cez presentes lettres qu'em ma court de Murecourt por ceu especialment estaublis Richars de Valeroi at cogneu et confessei que il , considereis la sa lut de son arme et dez armes a seiz ancessors , at donei et done pour Deu et em pure asmosne a l'eglise de Bonfai , a l'abbei et a covent de la dite eglese de Bonfai , sept sols de toullois de cens que Fririas de Valoix li doioit chascun an de cens , suz tout ceu que li diz Richars avoit , pooit avoir et devoit pour rason de partage awuec lou dit Fririat on ban et on finage de Valoix , a chans et a ville , dont partie dez pieces et plusors pieces sunt expressees et nomees en vues lettres que li diz Fririas at dou dit Richart seiellees dou seiel de ma dite court de Murecourt .
Et wuet et outroie li diz Richars que li diz Fririas ou sui hoir se de lui defaloit , païessent lez sept sols de toullois de cens dessus diz a la dite eglise por l'abbei et pour lou covent de Boinfai .
Et cest don et ceste amosne lour at fait li diz Richars en entention et en esperance de ceu que li abbés et li covens de Boinfai doient chanteir chascune semainne pour lou dit Richart , tant com il Richars viverai , u ne messe dou Saint Esperit , et aprez son decet , chascune semainne une mes se de requien , et chascun an faire son anniversaire .
Et por ceu que ceu soit ferme choze et estauble sunt cez presentes lettres a la requeste dou dit Richart de Valeroi seiellees dou seiel de ma dite court , sauf mon droit .
Ceu fuist fait lou jor de feste Saint Benoit , on mois de mars , en l'an de grace mil et trois cens ans .
Nous , officiaulz de la court de Toul , et nous , Jehans , archedyacres de Voge en l'englise de Toul , fasons savoir a tous que Maheus de Charmes , escuïers , filz Ferri de Charmes , escuïer , pour ceu especiaul ment astablis en nos presences , at recogneu par davant nous qu'il at vendu en heritage a tous jours mais a noble prince son chier signour Ferri , duc de Lorraingne et marchi , six livrees de terre a nançoix a panre chaucun an sus sa partie de la vente de Charmes .
Et se sa partie de la dite vente ne va loit tant chaucun an , il doit parfaire les six livrees de ses rentes qu'il tient a Charmes par coi li dis dus et sui hoir aient chaucun an les six livrés desus dites .
Et se li vente valoit plus en la part lou dit Maheu , cil plus ceroit le dit Maheu , et ces chozes vendues desus dites tenoit li dis Maheus dou dit duc en fyé ligement davant tous homes , ensi cum li dis Maheus l'at dit et recognui par davant nous .
Et est fais cis vendages pour cinquante livres de nançoix que li dis Maheus at receu dou dit duc en deniers contés et nombrés , ensi cum li devant dis Maheu li dit et recogneu par davant nous .
En tesmongnage des quelz chozes a la requeste et a la proïere dou dit Maheu , nous , li officiaulz de Toul devant diz , le saïel de nostre dite court .
Et nous , archedyacres devant diz , nostre saïel avons fais mettre en ces presentes lettres , que furent faites l'an nostre signour mil trois cens et un an , le venredi davant feste Saint George , on moix d'avril .
Nous , officiaulz de la court de Toul , et nous , Jehans , archedyacres de Voge en l'englise de Toul , fasons savoir a tous que Maheus de Charmes , escuïers , filz Ferri de Charmes , escuïer , pour ceu especialment astablis en nostre presence , at recogneu par davant nous qu'il doit a noble prince son très chier signour Ferri , duc de Lorraingne et marchi , quarante livres de nançoix qu'il at receu dou dit duc de prest en deniers comtés et nombrés , si cum li dis Maheus l'at dit et recogneu par davant nous .
Et pour la summe d'argent desus dite , li dis Maheus en at mis en wage au dit duc pour tout faire et pour tout panre sans rien cheoir de la summe toute sa partie des rivieres et des aewes qui at en bans de Charmes et de Grisport entierement , les quelz rivieres et auwes li dis Maheus tenoit dou dit duc en fyé ligement devant tous homes , ensi cum il l'at dit et recognui par davant nous .
En tesmon gnage des quelz chozes a la proïere et a la requeste dou dit Maheu , nous , li officiaulz de Toul devant dis , le saïel de nostre dite court , et nous , archedyacres devant diz , notre saïel avons fais mettre en ces presentes lettres que furent faites l'an nostre signour mil trois cens et un an , le venredi devant feste Saint George , on moix d'avril .
Nous , officiaulz de la court de Toul , et nous , mastres Benedit , archedyacres de Liney en l'englise de Toul , fasons savoir a tous que Maheus de Charmes , escuïers , filz Ferri de Charmes , escuïer , pour ceu especialment establis en nos presences , at recogneu par davant nous que il at vendu en heritage a tous jours mais a noble prince son très chier signour Ferri , duc de Lorraingne et marchi , tout ceu entierement qu'il avoit et avoir pooit on donjon de Charmes et on poupris dou dit donjon et on poupris entierement des fossés defuers que sont entour celui donjon sans riens a retenir , que li dis Maheus tenoit en fyé ligement devant tous homes dou dit duc , ensi cum il l'at dit et recognui per davant nous .
Et est fais cilz vendages pour trante livres de toulloix que li dis Maheus at eu et receu dou dit duc en deniers contés et nombrés , ensi cum cil Maheus l'at dit et recogneu par davant nous .
Et en tesmongnage de ceu nous , li officiaulz de Toul devant diz , le saïel de nostre dite court , et nous , archedyacres desus dis , nostre saïel avons fais mettre en ces presentes lettres a la requeste et a la proïere dou dit Maheu , que furent faites l'an nostre signour mil trois cens et un an , le venredi devant feste George , on mois d'avril .
Nous , Gerars , par la pacience de Deu abbés de Saint Mansuy de Toul , et nous , mastres Benedit , archedyacres de Liney en l'englise de Toul , fasons savoir a tous queu en nos presences pour ceste choze esta blis personelment , Oudes de Charmes , escuïers , filz Ferri de Charmes , escuïer , at recogneu par davant nous que il doit a noble prince son très chier signour Ferri , duc de Lorangne et marchi , onze vins livres de nançoix que li dis dus li at prestés en deniers contés et nombrés , si cum li dis Oudes l'at dit et recogneu par davant nous .
Et pour la summe d'argent desus dite li dis Oudes at reco gneu par davant nous que il en at mis en wages et en la main dou dit duc pour tout faire et pour tout panre tout ceu entierement qu'il avoit a Charmes et avoir pooit et devoit , c'est a savoir on donjon en la ville de la dite Charmes , et on ban entierement sans riens a retenir .
Et encor auvec ceu quant qu'il avoit et avoir pooit a Grisport , a Viaucelle et a Sehoucourt et en bans des dis leus entierement sans riens a retenir , les quelz chozes desus dites entierement li dis Oudes tenoit dou dit duc en fyé ligement davant tous homes , ensi cum li dis Oudes l'a dit et recogneu par davant nous et toutes ces chozes entierement que li dis Oudes at mis en wages au dit duc , si cum desus est dit , tanrat et averat li dis dus entierement pour tout faire et pour tout panre sans riens cheoir de la summe desus dite , jusques a tant que li dis Oudes ou sui hoir la racheteront dou dit duc ou de ses hoirs de la summe des onze vins livres desus dites , en la valour qu'il courroient au jour que ceste lettre fut faite .
En tesmongnage des quelz chozes , a la requeste et a la supplication dou dit Oudet , avons nous saïelees ces presentes lettres de nos saïelz , que furent faites l'an nostre signour mil trois cens et un an , le juedi aprés la feste Sainte Jaique et Saint Phelipe , on moix de may .
Je Ferris , dus de Lorengne et marchis , fais savoir a tous que pour ceu establi per devant moi mes ameis fealz Brunequins de Ristes , escuerz , pour lui et pour ses hors et freres Hanris , mes amosniers , freres chapelens do Temple et comanderes de Deumaison devant Luneville pour la dite maison dou Temple et pour les freres font et ont fait un eschenge pour tos jours per devant moi , c'est a savoir que li dis Brunequins aquite et eschenge por tos jors as freres do Temple de la dite Deumaison ceu de terre de son boverat que il ait desus les pesquis de Luneville montant jusc'a la vigne Bagart et seant entre la terre de mon boverat et la terre les dis freres do Temple , contre ceu de terre que li templier avoient , que fut parron seant devant lour chacheur entre lor croee et la vigne Lebugle , et contre ceu de terre qu'il avoient a Frasne devant le chacheur , le dit Brune quin et contre dous solz de tollois de cens que Saveris devoit a Temple sus un jour de terre en Chamont aprés Wernequel et Sebeliate .
Et ait encor per cest eschenge li dis Brunequins et sui hoir ceu de cens que li hoir d'Amee devoient a Temple pour le siege de lou bourdel et li frere do Temple sunt quite por tos jours d'un ymal de blef de cens qu'il devoient a dit Brunequin sus un jour de terre que fut willei seant aprés lour jardin , et doit Brunequins faire esbonneir la terre qu'il lour eschange a lour costenge .
Et doit l'une partie warantir a l'atre de tos ceu qu'il li eschenge .
En tesmongnage de ceu ai je mis le sael de ma court en ces letres a la requeste des dites parties , sauf mon droit et l'atrui , ceu fut fait a Luneville , l'an de graice mil trois cens et un , on mois de junet .
Nous , li maistrez eschevins et li treze jurés de Mes , faisons savoir a tous que pour ceu establi en nostre presence , Werrions et Reniers , frere , c'om dit de Freistorf , escuïer , nostre citein de Mes , ont recognui per devant nous que il sont devenui homme lige a noble prince Ferri , duc de Lorraine et marchis , et ont repriX en fié et en homaige lige dou dit duc le chateil de Freistorf et le baile devant et touz lez fosseis entieremant rendablez et receptablez a touz les besoings dou dit duc et de sa gent , li quel fié estoient anciennemant fié le dit duc , emsi com cil dui frere de Freistorf devant dit l'ont dit et recognui par devant nous .
Et emsi en doient estre homme li hoir des diz freres a dit duc et a sez hoirs a touz jours maix , que lez fiés dessus diz tenront .
Et est a savoir que li dui frere desus dit ont ancor reconui par devant nous que dou discoirt qui estoit entre ealz et le dit duc , si com de la haute justice de Frestorf , et dou ban , et de ceu qui afiert a la haute justice ou ban et en la parroche de Freistorf , il est emsi acordei qu'elle demoure a dit duc pour lui et pour sez hoirs en heritage a touz jours maix , sauf ceu que la foire qui est a Freistorf chacun an le jour de l'Assumption Nostre Dame .
Celle foire doient wairdeir ou faire wairdeir li frere dessus dit et lour hoir an lour des la vigile de la dite feste a houre de nonne jusques a londemain jour de la dite feste a hour de nonne , c'est a savoir ceu que seroit dedanz les sois c'om dit en Tyex Heynreyde et ceu qui eschairoit d'amande dedans celui leu en celui termine seroit lez dous freres dessus diz et lour hoirs , sens debat dou dit duc .
Et li dus et sui hoir justiceroient tout ceu qui eschairoit defuers lez sois et en la ville de Freistorf et ou ban a touz jours maix emsi com desus est dit sens debat des dis freres ne de lour hoirs .
Encor est a savoir que li dui frere dessus dit sont tenui de rendre chacuns pour le tout tous les damaigez et tous lez cha tez qu'il ont fait et k'il ont pris des homes le duc et as gent d'ordre que sont de la war de le duc , c'est a savoir dou tens pessei jusques a jour que mes sires Wichairs de Homberch , chevalierz , justiciers d'Allemangne , fit le raport de la haute justice de Freistorf dessus dite .
Et ceu ausi que cil dui frere averoient fait de damaige et pris des genz le duc ne de ses wardes des le jour que mes sires Wichairs dessus diz fit son rapoirt en ensai , il en doient venir devant le duc en devant son certein comandemant a la requeste dou dit duc et faire droit et raison a cealz ki s'en plainderoient par devant le dit duc ou de son certein comandemant .
Et toutes ses choses et ses covenances dessus dites ont promis li dui frere dessus dit pour ealz et pour lour hoirs a tenir a dit duc et a ses hoirs par lours sairemans fais corporelment et sor l'obligation de touz lour biens meubles et non meubles , presens et avenir .
Et s'il ou lor hoir en defalloient en tout ou en partie , que Deus ne weule , li dis dus ou sui hoir les porroient contreindre par les prises de lour biens pour celui defaut .
Et pour ceu que ceu soit ferme chose et esta ble , nous li maistres eschevins et li treze jurei de Mes desus dit , en avons donei ces let tres saellees dou seel de la ville de Mes en tesmoingnaige de veritei a la requeste et a la proïere de Werrion et de Renier , freres dessus diz , ceu fut fait l'an de graice mil trois cenz et un an , la vigile de feste Tous Sains .
Nous , Gerairs , per la graice de Deu eveskes de Mes , faisons savoir a touz que pour ceu establis en notre presence , Werrions et Regniers , freire , c'om dist de Fristorf , escuïer , ont recognut per davant nous qu'il sont devenut homme lige a noble prince Ferrit , duc de Loherengne et marchis , et ont repris en fiez et en hommaige lige dou dit duc lou chaistel de Fristorf et lou baille devant et tous lez fousceiz antierement rendables et receptables a tous les besons dou dit duc et de sa gent , li queil fiés estoient anciennement fiel lou dit duc , ensi com cist dui freire de Fristorf devant dit l'ont dit et recognut per devant nous .
Et ensi en doient estre homme li hoir des douz freires a dit duc et a ses hoirs a touz jors maix , ke les fielz dessus dis tenront .
Et est assavoir ke li dui freire dessus dit ont ancor recognut per devant nous ke dou des cort qui estoit entre aulz et lou dit duc , si com de la haulte justice de Fristorf , et dou ban , et de ceu qui afiert a la haute justice , et ou ban , et ou parro chaige de Fristorf , il est ansi acordeiz k'elle demouret a dit duc por lui et pour ses hoirs en heritaige a touz jours maix , sauf ceu ke a la foire ki est a Fristorf chascun an lou jour de l'Assumption Notre Dame .
Celle foire doient wardeir ou faire wardeir li freire dessus dit et lour hoir a lour des la vigille de la ditte feste a houre de nonne jusques a londemain lou jour de la ditte feste a houre de nonne , c'est assavoir ceu que seroit de dens la soif c'om dit en Tiex Hemereyde et ceu qui eschairoit d'amande dedens celui leu en celui termine seroit les dous freires dessus dis et lour hoirs , senz debait dou dit duc .
Et li dus et sui hoir justiceroient tout ceu qui eschairoit defuers la soif et en la ville de Fristorf et ou ban a touz jours maix ensi com dessus est dit senz debait des dis freires ne de lour hoirs .
Ancor est assavoir ke li dui freire desus dit sont tenut de rendre chascuns por lou tout touz les damaiges et touz les chaiteilz k'il ont fait et k'il ont pris des hommes lou duc et as gens d'ordre ke sont en la warde lou duc , c'est assavoir dou temps passeit jusques a jour ke li sires Wichairs de Hamberch , chevaliers , justiciers d'Allemaing ne , fist lou raport de la haulte justice de Fristorf dessus ditte .
Et ceu ausi ke cist dui freire averoient fait de damaige et pris des gens lou duc ne de ses wardes des lou jour ke li sires Wichairs dessus dis fist son raport en ensay , il en doient venir davant lou duc ou davant son certain commandement a la requeste dou dit duc et faire droit et raison a ciaulz ki s'an plainderoient per davant lou dit duc ou de son certain commande mant .
Et toutes ces choses et ces convenances dessus dites ont promis li dui freire dessus dit pour eaulz et pour lour hoirs a tenir a dit duc et a ses hoirs per lours sairemens faiz corporeilment et sour l'obligacion de touz lour biens moibles et non moibles , presenz et avenir .
Et cil ou lor hoir en deffailloient en tout ou en partie , ke Deus ne voillet , li dis dus ou sui hoir les en porroient constraindre per les prises de lour biens pour celui deffaut .
Et avons promis et promittons ke se li dui freire dessus dit ou lour hoir alloient de rienz encontre les convenan ses dessus dites et li dus ou sui hoir en constraindoient eaulz ou lour hoirs per la prise de lour bienz pour lou deffaut , ke nos n'en aideront de rienz les dis freires ne lour hoirs encontre lou duc ne ses hoirs .
Et pour ceu ke ce soit ferme chose et estable , nous en avons donneit ces presentes lettres saïellees de nostre seel a la requeste et a la priere de Werrion et de Regnier , freire dessus dit , en tesmoignaige de veriteit , que furent faites l'an de graice nostre signour mil trois cens et un an .
Nous , Theitiers , per la graice de Deu archeveskes de Trieves , faisons savoir a touz ke por ceu establis en notre presence , Werrions et Regniers , freire , c'om dist de Fristorf , escuïer , ont recognut per davant nos que il sont devenut homme lige a noble prince Ferrit , duc de Loherenne et marchif , et ont repris en fielz et en hommaige lige dou dit duc lou chastel de Fristorf et lou baille devant et tous lez fousceiz entierement randables et receptables a tous les besons dou dit duc et de sa gent , li queil fielz estoient anciennement fiés lou dit duc , ensi com cist dui freire de Fristorf de vant dit l'ont dit et recognut per devant nous .
Et ensi en doient estre homme li hoir des dous freires a dit duc et a ses hoirs a touz jors mais , ke les fielz dessus dis tenront .
Et est assavoir ke li dui freire dessus dit ont ancor recognut per devant nos que dou descort qui estoit antre eaulz et lou dit duc , si com de la haulte justice de Fristorf , et dou ban , et de ceu qui afiert a la haulte justice , et ou ban , et en la parroche de Fristorf , il est ensi acor deiz k'elle demouret a dit duc pour lui et por ses hoirs en heritaige a tous jors mais , sauf ceu ke la foire qui est a Fristorf chescun an lou jour de l'Assumption Notre Dame .
Celle foire doient wardeir ou faire wardeir li freire dessus dit et lour hoir a lour des la vigille de la ditte feste a houre de nonne jusques a londemain jour de la dite feste a houre de nonne , c'est assavoir ceu ke seroit dedens la soif c'om dit en Tiex Hemereyde et ceu qui eschairoit d'amande dedans celui leu en celui termine seroit les douz freires dessus dis et lour hoirs , senz debait dou dit duc .
Et li dus et sui hoir justiceroient tout ceu qui eschairoit defuers la soif et en la ville de Fristorf et ou ban a touz jors mais ensi com dessus est dit senz debait des dous freires ne de lour hoirs .
Ancor est assavoir ke li dui freire dessus dit sont tenus de randre chescuns por lou tout touz les damaiges et touz les cha teilz qu'il ont fait et k'il ont pris des hommes lou duc et as gens d'ordre ke sont de la warde lou duc , c'est assavoir dou temps passeit jusques a jor ke li sires Wichairs de Hamberc , chevalliers , justiciers d'Allemaingne , fist lou raport de la haulte justice de Fristorf dessus ditte .
Et ceu ausi ke cist dui freire averoient fait de damaige et pris des gens lou duc ne de ses wardes des lou jour ke li sires Wichairs dessus dis fist son raport an ensay , il en doient venir devant lou duc ou devant son certain commandement a la requeste dou dit duc et faire droit et raison a ciaulz ki s'en plain deroient per davant lou dit duc ou de son certain commandement a la requeste dou dit duc et faire droit et raison a ciaulz qui s'en plain deroient per devant lou dit duc ou de son certain commandement .
Et toutes ces choses et ces convenances dessus dites ont promis li dui freire des sus dit pour eaulz et por lour hoirs a tenir a dit duc et a ses hoirs per lours sairemens faiz corporeilment et sour l'obligacion de touz lor biens moi bles et non moibles , presenz et avenir .
Et cil ou lour hoir en deffailloient en tout ou en partie , ke Deus ne voillet , li dis dus ou sui hoir les en porroient constraindre per les prises de lour bienz pour celui deffaut .
Et est ancor assavoir ke se li dui freire devant dit ou lour hoir alloient de rienz encontre les convenanses dessus dites et li dis dus ou sui hoir en constraindoient eaulz ou lour hoirs per la prize de lour bienz por lou deffaut .
Nous promittons et avons promis ke nos nes en aiderons de rienz eaulz ne lou hoirs encontre lou dit duc ne ses hoirs .
Et pour ceu ke ce soit ferme chose et estauble , nous en avons donneit ces presentes lettres seelees de nostre seel a la requeste et a la priere de Werrion et de Regnier , freire dessus dis , en tesmoignaige de veriteit , que furent faites l'an de graice nostre signor mil trois cens et un an .
Je Ferris , dus de Lorengne et marchis , fais savoir a tous que pour ceu establi per devant moi Jennins dis Morette de Veterimont et Beatris dite Morate , sa feme ont cogneu que il , en lour bon sens , donent et ont donei , aquite et ont aquitei , pour Deu purement et en amosne en non de testament et de dairienne voluntei a nostre dame de Bialprei et a comandement de l'eglize de Bialprei pour tous jours la vigne on Boixalt que il tenoient de la dite eglize pour une saile de vin de cens et encor lour atre vigne seant aprés celle vigne et aprés les hors Huat de Deuville et aprés signor Abert , curei de Sent Evre , la quele il tenoient des hors signor Karle , chivalier de Luneville , pour une saile et quatre sistierz et demi de vin de cens et des hors signor Arnol , chivalier , son frere , permi quatre sistierz et demi de vin de cens .
Et des dites vignes sa demettent il mentenant et en font la dite eglize sasie et te nant , sauf le dit cens paant as dis hors .
Et welent que donation ne testamens ou rapelz qu'il en facent ou atrez pour alz , fors que cis soient de nulle valour .
En tesmongnage de veritei ai je mis le seel de ma court en ces letres a la requaste des dis Jennin et Beatris , sa feme , faites a Luneville , sauf mon droit et l'atrui , l'an de graice mil trois cens et un , on mois de novembre .
Je Conralz de Fribourch , chevaliers , filz a noble home Eygle , conte de Fribourch , faiz savoir a touz que com nobles prin ces mes trés chiers sires et seurs Ferris , dus de Lorrengne et marchis , m'ait donei Romont le chaitel et me deist doneir avec ceu douz cens livrees de terre a tournoiz pour raison dou mariaige de moi et de dame Katherine , sa fille , il est a savoir ke pour cellez douz cens livrees de terre , mes sires li dus dessus diz m'ait assiz tout quant qu'il avoit en la ville de Romont et ou ban , et tout ceu k'il avoit a Seint Morise et on ban , et tout ceu qu'il avoit a Attoncourt et on ban , et tout ceu qu'il avoit a Val loix et on ban , c'est a savoir en hommes , en femes , en ban , en justice , en seignorie , en fours , en molins , en eawes et en tou tes autres choses entieremant , sauf ceu ke mes sires li dus desus diz ait retenui en sa main ke ne sont mie de ceste assisse , tous lez fiés qui apendent a Romont , fors cealz fiés qui doient wairde a Romont qui seront mien , et tuit li autre fiés qui ne doient warde demorent a mon signour le duc dessus dit , et sauve la warde de la priorei de Romont et de ceu i apent , et sauve la warde de genz de religion , et des cleirs , et les prestes des leuz dessus diz , qui demorent a mon signor le duc et ne sont mie de ceste asise , et sauf ceu que toutes les forés de Romont et li boix entieremant des villes et des bans desus diz demorent pasuilemant a mon signor le duc dessus dit .
Et je , Conralz desus diz , doie avoir ez dis boix la foeresce pour mon hosteil a Romont et le mariennaige entieremant , ceu ke besoings me seroit , sens vendre et sens doneir .
Et est a savoir ke tuit li homme et toutes lez fames ki sont et seront demorant es villes et es leuz ki sont de ceste assise , si com elle est dessus dite , ont et averont lour usuaire es boix dessus diz , si com il ont eu ancienne mant , sens vendre et sens donei , parmi tel droiture et teil debite païant a mon signour le duc ou a son comandement chacun an , com il ont fait anciennemant .
Et est a savoir ke les terres ke sont on ban de Valloix , c'om dit de Borville , ne sont mie de ceste assise , ains demorent a mon signour le duc dessus dit , fors que douze jours de terre que Renairs , garsons des chiens , i tenoit .
Et est a savoir k'encor m'ait mes sires li dus assis pour parfaire lez douz cens livrees de terre sept livrees de terre a toulloix , lez kelz je penrai chacun an a la Seint Remey a Seint Pierremont en sa pairt de la taille , ke sil de la ville li doient .
Aincor est a savoir ke ceu que aucunes genz prenoient en bourse , en bleif , ou en argent es villes et es leuz de ceste assise dessus dite au temps ke mes sires li dus la tenoit et ke li asise me fut faite , je Conralz dessus diz les doi faire païer , par koi mes sires li dus en soit en paix .
Et est aincor a savoir ke le chaitel de Ro mont et les fiez et les villes et les bans dessus diz , ke sont de ceste asisse , emsi com dessus est dit , doi je tenir et avoir je et mui hoir , ke je ai et averoie de Katherine ma fame , fille mon signour le duc dessus dit , a la vie tant solemant de mon signour le duc dessus dit .
Et aprés lou decet dou dit duc , li chaiteaulz de Romont , et li fié , et li ville , et li autre leu dessus dit ke sont de ceste assise revanront az hoirs dou dit duc sens debat de moi ne de mes hoirs .
Et quant ceu avanroit , je et Katherine ma fame , et nostre hoir que nous averiens emsemble , averiens tel raison en l'eschoite de par mon signour le duc com avoir deveriens .
Et est aincor assavoir ke s'il avenoit , ke Deuz ne weule , ke Katherine ma fame morist senz hoir de son cors devant mon signour le duc , Romons et li fié et toutes lez villes et li leu dessus dit ki sont de ceste assise , si com dessus est dit , revanroient et aschairoient kite mant et franchemant a mon signour le duc dessus dit senz devat de moi ne de mes hoirs .
Emcor est a sa voir ke le chaiteil de Romont et les fiés et lez villes et lez bans dessus diz qui sont de ceste assise et ke je doie tenir et avoir , en la maniere ke est dessus dite , je les ai reprix en fié et en homaige lige de mon signour le duc dessus dit .
Et est emcor a savoir ke je , Conralz dessus diz , ne puiz ne ne doi riens demandeir a mon signour le duc dessus dit toute sa vie contre sa volumtei parmi ceste assise et ses covenances dessus dites .
Et pour ceu ke ses choses soient fermes et estables , je en ai donei ses lettres saeellees de mon seel et ai proïei et requix a honorable peire et seignour en Deu , mon chier oncle signour Ferri , par la graice de Deu evecke de Strabourch , et noble homme mon chier signour et peire Eygle , conte de Fribourch , k'il ont mis lour seelz en ces presentes lettres avec le mien en tesmoing naige de veritei a ma proïere et a ma requeste .
Et nous , Ferri , par la graice de Deu eveskes de Straborc , et Eygles , coenz de Fribourch dessus dit , a la proïere et a la requeste de mon signour Conralt dessus dit , avons mis nos seelz avec le suen a ces presentes lettres en tesmoignaige de veritei .
Ceu fut fait l'an de graice mil troiz cens et un an , le jour de feste Saint Martin en yveir .
Au nom du pere et dou fil et dou Saint Esperit , amen .
Nos , Henris , sires de Blammont et de Denuevre , et Cunegons , sa femme , faisons savoir a tous que nos , en l'onour de Deu le tout poissant , et de la benoite Virge Marie , por la redemption de tos nos pechez de nos ancesseurs et de tos nos hoirs , avons edifié une chapelle desos lo nom Seint George , lou benoit martir , en nostre ville de Denuevre , devant la place dou marchié .
Et en faisons parsoniers Raoul , roi d'Alemaigne qui fut , Ferri , duc de Lorraine , Gui , comte de Flandres et Isabel , comtesse de Flandres , sa femme qui fut , et Thiebaus , conte de Bar qui fut , nos signors qui maint biens nos ont fait .
A la quelle chapelle nos avons doné et otroïé la place de terre ou elle siet et la place que siet environ por un cimetier avec totes les entrees et toutes les issues exemptes , franches et delivrés de tout seignoraige , sauve la guarde que nos i retenons por nos et por nos hoirs .
Et avons doné a la dite chapelle touz nos gerbaiges que nos avions en nostre ville de Dongevin que du fied mon sig nor le duc de Lorraine movoient .
Et donons encores a la dite eglise et as chanoinnes vint et wit quartes de blef , moutié froment et moutier soile blef marchant sors les gerbaiges et les rantes de Roillons et de Gondrexom .
Et lor donons en nos rantes de Broville et de Murvillers vint et trois quartes de soile blef marchant et seze quartes d'avoine .
Et avons encores doner a la dite chapelle lou droit du patronaige de l'esglise d'Azoudanges , le donnons et avons donné a ladite chapelle quatorze livres de tollois chacun an a tenir sur les vente de Denuevre , a panre chaque mois par portion .
Et avons doné a la dite chapelle vint et cinc solz de tollois a panre chacun an en nos censes a Denuevre por soile dou luminaire .
Et i avons encore doné seix quartes de froment a panre et a recevoir chaucun an a tos jors en nostre moulin de Denuevre .
Et i avons doné quatre quartes de cire a panre chaucun an sor nostre four de Denuevre .
Et avons donné a la ditte chapelle et as chanoinnes de la dite chapelle nostre chapelle de nostre maison de Denuevre , en la quelle li dit chanoine de la dite chapelle de Saint George soient tenu celebrer une messe la semaigne , quant li sires ou li dames seront a leu .
Et volons que les offrandes que seront faites en la main ne chapelain dou signor de Blamont ou de Denuevre ou de la dame , soient au chapelain san debat d'autrui .
Et donons a nostre dite chapelle de nostre maison dous quartes de cire sor la vante de Denuevre por laminaire et quinze sols de tollois por un e lampe a alumer .
Et donons encores et avons doné et otroïé a la dite chapelle et as persones qui servent et serviront Deu en la dite chapelle licence et plain pooir d'aquaster en nostre terre toutes menieres de possessions en quelque menieres qu'il porrons bonement et honestement , par tel que ce soit , par l'essentement de nos ou de nos hoirs .
Et se aucunes telles possessions parvienent a la dite chapelle ou as desservans en la dite chapelle , par lou don des signors qui por le tens seront seignor de Blammont ou de De nuevre ou par la collation d'aucuns prodommes ou par autres menieres quelle qu'elle soit , nos lor otroïons a avoir franchement et senz toute servitute de seculer signoraire et sens retenance de cens , ne de rantes , nos conditions ci dessous escrites salves , et sauf le droit de nostre seignorie et de nos hoirs .
Et otroïons a nos ommes qui lor sepulture esliront en la dite chapelle et a touz ceuz qui i varront faire lour aumosne qu'il y puissent laxier en aumosne cins sols , ou jusque dix , de monoi e coursable sus lor terres , sur lor meises , sus lor preis , sus lors chans et sus lor autres heritaiges , ensi cum Deus lor donnai en volonté on temps de lor obit en tel meniere toute voie que se li hoirs dou dit mort ne païoient lou laix desdits cinc sols ou de dix a la dite chapelle ou as chanoines , li prevost ou li procureur des dis chanoines est tenus de vendre dedans l'an lou prei , la terre ou l'eritaige por la somme que on lor averoit laxier sus lou dit heritaige a aucun de nos hommes ou des hommes de nos successours , de tel condition cum li mors estoit quant il vivoit .
Aprés nos volons que dés ores en avant sept preiste desservent en la dite chapelle continuelment ou plus s'il acroissent ou qu'il soient establi en l'ordre de presbitere , ensi cum il se rait plus covenablement ordonné entre auz , en tel meniere toute voie que les messes et li office devin soient celebré en lor droites houres et chaucun jour dous messes a moins , dont li une soit a none et toutes les autres houres a no ne , desquels chanoines li uns serait prevos , li quels soit soverains et entende as choses et as offices celebrer en la dite chapelle , au quel prevost li autre tuit cil qui i seront promessent et facent obedience et reverence , ensi cum il est acoustumé a faire en autres esglises collegiauls et especialment en la chapelle de Ligney , li quel chanoine tuit ensamble , c'est a savoir li prevos et li autres departiront les fruis de la dite esglise en commun , ensi cum on les de part en la chapelle de Ligney .
Et volons que la moutié de laix et des aumones soient distribué entre eaus et l'autre moutié soit convertie en aquaiter heritaige por l'acroissement de l'esglise , fors les aumones faites por anni versaires .
Et volons que li mueble et li acquest des dis chanoines qui moront senz testament soient converti en lins et on profit de la dite eglise , les debtes dou dit chanoine mort païés , fors mis les heritaiges qui nos sont sugit .
Et se par la volonté nostre signour il avenoit que li fruit et les rantes de la dite chapelle fussent acreues , nos volons que selonc la quantiteit et l'acroissement des rantes plusour chanoine soient ordonné et establi en la dite chapelle , de li sires de Blammont a li hoir ou sui successours li acordent ensour que tout nos retenons a nos , tant cum nos vivrions et a nostre femme tant cum elle vivra , la collation et la representation des provendes dou prevost et des chanoinnes de la dite chapelle et les retenons a toz jours maix por nos hoirs et por nos successours signors de Blammont et de Denuevre aprés nos , en tel meniere tote voie que ne nos hoirs ne nos successours ne de vons donner es dites preventes ne presenter au prevost ne a chapitre de la dite chapelle , fors prestes ou autre qui soient ensi establi en sains ordres que il puissent reveranment estre promeu a ordre de presbitere dedans l'an de le ur presentation .
Et se cil qu'en tel meniere seroit presantés ne n'estoit prestes dedans l'an la collation et la representation faites de lui seroient de nulle valour s'il avoit demorei en lui se cause evidans ou necessité de droit empechement ne l'escusoit .
Et si avenoit on temps qui est a venir que li signoraiges de Blammont et de Denuevre fussent departi entre nos hoirs et nos successours , ensi que li uns fust sires de Blammont et li autres sires de Denuevre il donneront entre chan giement les prevandes dessus dites , en tel meniere que quant elles seront vagues , li sires de Blammont donrai la premiere et li sires de Denuevre li seconde , ensuianment a toz jors .
Et doient les devant dis chanoines et chapitre recevoir sen contredit celuy ou ceux que nos ou nos hoirs ou nostre successour lor representerons , ensi cum dessus est dit .
Et doient panre les sairemons de celui ou de ceauz qu'il receveront , qui seront feable a nos et a nos successours , et qu'il gar deront sen corrumpre les droit dou patronaige et de la representation dou prevost et des chanoines .
Et encore voulons que li dit chanonnes eslisent un prevost d'un de lor chanoinnes et lou presenteront a dit signor de Blammont ne vaudrait riens lour election se li dis sires de Blammont ne li acordoit .
Et doient avoir eslit lour prevost dedans lou mois aprés lou decet lou prevost .
Et s'il ne lou faisoient ou avoient fait dedans lou mois , li sires de Blammont en i meteroit un dans sans debat de nului .
Et donnons encore a prevost senz partie des autres dix quartes d'avoinne a panre on grenier lou signor de Denuevre a Denuevre , et vint sols de tollois a panre au rentes dou marchié de Denuevre , en cores sauf ce que li prevos peut acroistre sa provende , ensi cum on fait en autres esglises .
Et ne volons que li prevos ne li chanonne puissent changier nulles de nos constitutions ne faire nulles novelletés , si ce n'estoit par le vouloir des signors dessus dis .
Encore volons et etablissons que quiconque soit presentés ne serait representés d'ores en avant par nos ou par nos successours tantost qu'il serait receus , qu'il soit tenus de païer une chape de soie de sexante sols de petit tournois por l'acroissement de la dite chapelle .
Et volons que li fruit de la premiere annee des chanonnes qui morront , ou qui resigneront , ou qui seront de novel receu , et li fruit de ceauz qui ne seront resident a leu soient converti a l'uevre ou a l'acroissement des rantes de la dite chapelle .
Encore volons que li chanonne soient tenus a estre a totes les houres en la dite chapelle et a toz les devins offices et qu'il i facent personel residence , ou autrement il ne praignent nuls des fruis qui a celle hour ef fairoient qu'il auroient deffailli , se maladie ou autre necessité de cors manifeste ne les excusoit , ou s'il n'astoient establi par lou comandement dou prevost ou dou chapitre on servise de la dite chapelle , ou se li uns des chanonnes et nemie plus estoit occupés on servise lou signor de Blammont .
Et par ce nos entendons et volons que li prevos et li chanonne soient tenu de faire a leu continue residence , la quel il ne puent ne ne doient faire maix que dedans les murs de Denuevre ou il n'estoient on servise l'esglise ou dou signor de Blammont , ensi cum dessus est dit .
Encores volons et consentons que chaucuns des chanonnes de la dite chapelle lui tiers de magnie et li prevos lui quart , et lou marliers por lui seul , puissent morre a nostre moulin dessus Denuevre et cuire a nostre four banal en Denuevre por lor vivre , sanz païer moture ne fournaige .
Et se li marliers esteit prestes , nos volons que il puisse morre a nostres dit moulin et cuire a nostre dit four por lou vivre lui tiers franchement .
Et volons encores que li dit chanonne de la dite chapelle chantent perpetuelment chacune semainne une messe de requiem por l'arme mon signor Walerain de Lucenborch , nostre cousin , segnor de Ligney qui fut .
Encores volons , ordonnons et establissons que la moitié des muebles et des heritaiges que li dit chanonne averont aquaster demoursent a l'esglise et de l'autre moutié puissent li chanonnes a lor obit faire lor volenté .
Et vo lons encores et otroïons que chacuns des chanonnes puissent aquester a Denuevre maison , et grange , et meis de demei jour de terre s'il ne l'ait por la residence et s'il ne la trueve a vendre a Denuevre dedans les murs , nos li donnons plain pooir d'aquaster defuer les murs de Denuevre la grange et le meis .
Encores otroïons nos as dis chanonnes qu'il puissent acquester la maison Senesque et la maison Sebille la beguine jusques la maison Jehan le Van tier por l'accroissement du cimitiere et de l'esglise .
Et volons et ordonnons que quiquionque serait prevos en la dite esglise et des chanonnes qu'il ait tout leu manaiges entierement qui est entre l'eglise Saint George et la maison les hoirs Goleu , tote la maison , l'enclos et le porpris et lo meix dariers la dite maison , defuer les murs , aprés lou decet mon signor Drue , chanonne de la dite eglise .
Et donront et païeront chacun an a toz jors maix cil qui seront pre vost cinc sols de tollois coursable por un anniversaire por l'arme dou dit monsignor Drue por departir as chenonnes le jor de son anniversaire chacun an a toz jors .
Encores volons nos que a jor de nostre obit et nostre femme Cunegon tous les chanonne chantent messes sollempnellement et perpetuelment a nostre anniversaire et aient et praignent li dit chanonne chacun an a toz jors maix vint sols de tollois coursables sor la vente dou marchié de Denuevre auvec tout ce que il i ont ja et que dessus est escrit por departir lou jor de nostre anniversaire .
Et volons et otroïons que toutes cez choses deseur dites soient faites retenus a nos la soverainneté de nostre signorie et la warde .
Et laixons a l'ordination et a la disposition d'honorable pere en Deu Jehan , par la grace de Deu esvesque de Tol , en totes choses et par totes choses la meniere de servir es offices de l'esglise , l'abit dou prevost et des chanonnes et la forme de vivre .
Et volons que nostre donations et nostre ordinations desors dites vailent et taignent lor force perpetuelment .
Et comandons a nos hoirs et a nos successours que il wardent fermement en amour de Deu totes les choses desseur dites et qu'il entensent en l'onor et l'accroissement de la dite chapelle .
Et supplions au dit evesque que se aucuns de nos hoirs ou de nos successour aloient en aucune meniere encontre les choses desseur dites par aus ne par autrui , en tout ne en partie , qu'il gisse sentance d'excomeniement en aus de quelconque estat , de quelconque hautesse et de quelconque condition il soient , qui les choses desour dites empecheroient .
Et supplions ausi au dit esvesque qu'il wulle confermer de son autorité totes les choses desusdites par ses lettres ouvertes saellees de son sael .
Et tesmoignaige de veritei de totes cez choses dessus dites , nos dessus dis Hanris , sire de Blammont , et Cognegons , sa femme en avons doné ces presentes lettres saellees de nos saels , et avons prié et requis a nos trés chiers signors Gerart , par la grace de Deu evesque de Meis , et Ferri , duc de Lorrainne et marchis , que il messent lor saels avec les nos en ceste presente lettre , en tesmoignage de veritei .
Et nous , Gerars , eveques de Mes , et Ferris , dux de Lorraingne et marchis , a la proïere et a la requeste dou dit Hanri , signor de Blammont , de Cognegons , sa fame , de Henri et de Emelrin , freres , lor dous fils , li quel ont juré et fiancé par devant nos de tenir a toz jors totes cez choses dessus dites , avens mis nos saels en ces presentes lettres a lor requeste en tesmoignaige de verité .
Et nos Ferri , dux de Lorrainne et marchis , de cui fié li dessus dit gerbaige de Dongevin movoient , nos otroïons por nos et por nos hoirs a toz jors maix au dit don et a la dite aumosne , en tesmoignaige de la quel chose , et por toutes les choses dessus dites , a la priere et a la requeste des desus dis Henry , signor de Blammont , de Connigon sa femme , de Henri et d'Emequin , freres ses deus filz desus nomei , avons mis nostre sael aveuc les autres desus nomei en ces presentes lettres en tesmoignage de verité , que fut fait l'an que li miliaires corroit par l'an mil et trois cens et un an , ou mois de decembre .
Je Thiebaus de Lorraine , Je Ferris , dus de Lorengne et marchis , fais savoir a tos que per devant moi establi mi amei feable mes sires Waltierz de Remoroville , chivalierz , et Johans dis Maillas , ses freres , ont cogneu que il aquitent pour tos jourz l'eglize de Bialprei des dix resalz de blef dont elle estoit tenue a alz et a lour hoir chascun an pour le musnel et l'estanc seans desus Hadonville que la dite eglize tenoit d'alz pour la dite some de blef , per ensi que la dite eglize n'ait maix riens ou dit musnel , ne en l'estanc maix reviennent quite as dis freres et a lour horz .
En tesmongnage de ceu ai je mis le seel de ma court en ces letres a la requeste des dis freres , faites a Luneville l'an de graice mil trois cens et dous , on mois de may .
Nous Bauduyns , par la grace de Deu abbés de Zenoinnes , et Jehans , sires de Salmes , faisons savoir a touz que nos avons fait marchei a trés haut home et poussant nostre signor Ferri , duc de Loherainne et marchi , en tel meneire que de chaucune wale de mairien que venrat de nos boix d'Aservaule en amoit , soit per awe , soit per terre per mei neuf solz et dous deneirs de toullois coursaubles et prenaubles , tels cum il les fait ou feroit en sa terre , et per mei cei , il ne doit soffrir que cil que le mai rien de nos boix desus dis m'auroient a vandage fuissent de nient en peschei , ne enconbrei en sa terre , ains les doit condurent et de livreir per mei sa terre franchement de lui et de sa gent en bone foi de touz paages , soient viez , soient novel per mei les neuf sols et dous deneirs de toullois desus dis .
Et est a savoir qu'il doit soffrir que nos , s'il nos plait , puixiens affaiceir et desconbreir la riveire qui vat de Celles a Ravon sans debat de lui ne d'autrui , per lu et espeicialment sens le debat de l'abbei et dou covent de Moïen mosteir , dont il nos doit warentir , ensi que nostres mairiens de nos bois puixent aleir avalt celle riveire en jusques a la teneire de meurt sens enpeschemenc .
Et durrat ceste covenance entre nos et li quatre ans en comenssans a ceste Saint Martin en yveir pro chienement venant .
Et les dites quatres annees passees ces covenances sunt de nulle valour et pourroit li dis sires dus et marchis , si li plaisoit , barreir de lai en avant sa reveire qui vient de celles , per quoi maireins n'i avalet .
Et tant que li dite revei re de celles soit affaicee et desconbree , einsi cum desus est dit , il parroit de nostre dis bois qui vat avaul en vandage , ensi cum il faisoit devant ces presentes lettres .
Et quant li dite reveire serat affaicee et descombree , il ne parroit par toute sa terre de la valé qui vat aval celle reveire que les neuf solz et dous deniers de toullois desus dis , les quatres annees durans et ces covenances desus dites .
En tesmoignage de veritei avons nos ces presentes lettres saellees de nos saels , que furent faites le samedi aprés l'ascension nostre signor , quant li milliaires corroit per mil trois cens et dous ans , on mois de junet .
Nous , officiauls de la court de Toul , et freires Gerars , par la pacience de Deu abbés de Saint Mansuy de Toul , faisons savoir a tous que pour ce especialment establis mes sires Hues dis Tripotelz dou Nuef Chaiteil , chevalier , en la presence de nostre fiable Huguenin de Toul , clerc notaire , jurei de la court de Toul , nostre jurei , envoïei especialment pour ceste choze , ait recogneu et confessei que com il tenit en fiei et en homage de son trés chier signour Ferri , duc de Lorreine et marchis , la ville de Charmisey et lou ban entierement , et li dis sires Hues eust vendui la moitiei de la dite ville de Charmisey et dou ban entierement a l'abbei et au couvent de Mirvaul , si com il dit , et li dis mes sires Hues ait tant pourchassiei envers lou dit abbei et couvent qu'il i ait celle moitié qu'il avoit vendue en sa main en heritage de la dite Charmisey et dou ban , par lou grei et la volentei de l'abbey et dou couvent , si com mes sires Hues lou dit .
Il est a savoir que mes sires Hues desus dis vuet et otroie que ces trés chiers sires nobles princes Ferris , dus de Lorreine et marchis , ait en heritage pour lui et pour ses hoirs a tous jours mais celle moitiei de la dite ville de Charmisey et dou ban , que mes sires Hues ait retrait de l'abbey et dou couvent de Mirvaulz , si com desus est dit , et que li dis dus ait encor auvec ce , pour li et pour ses hoirs , en heritage a tous jours mais l'autre moitiei de la dite ville de Charmisey et dou ban que mes sires Hues tenoit en sa main , ensi com il l'ait dit et recogneu , les quelz chozes et li heritages desus dit estoient entierement dou fiei lou duc desus dit et les tenoit en fiei et en homage dou duc desus dit , li dis mes sires Hues ensi com il l'ait dit et recogneu .
Et ensi ait et averait li dis dus la dite ville de Charmisey et lou ban entierement pour li et pour ses hoirs a tous jours mais sans debat de mon signour Hue , ne de Symonin son fil , ne de lor hoirs .
Et cest otroi et ces covenances ait fait le dis sires Hues pour sept cens livres de fors en monoie lou roi , qu'il en ait eu et receu dou dit duc en deniers conteis et nombreis , si com il dit .
En tesmognage de veritei a la requeste de mon signour Huon et de Symonin desus dis , faite en la presence dou dit Hugenin , nostre jurei , ensi com il lou nous ait raportei , auquel nous croïons et avons acustumei a croire , en ceste choze et en plus grans , avons nous fait metre , nous , officiaylz , lou sael de nostre dite court de Toul , et nous , abbés , nostre sael en ces presentes letres faites et donees l'an nostre signour mil trois cens et dous ans , om mois de janvier .
Je Ferris , dus de Lorreigne et marchis , faiz savoir a touz que por ceu estaublis en ma presence mes sires Jehans de Rozieres , dis de la Malemaison , ait recogneu par davant moi qu'il at aquitei et aquite lo priour de Flavigney et la priorei de Flavigney de toutes dettes , de tous chaceiz , de toutes quereles , de tou tes autres chosez qu'il lour pooit demandeir ou tens passei jusques au jour dui .
Et vuet que se nu les lettres en estoient trovees ne misez avant qu'eles fussent de nule valour et qu'eles ne peussent grever la dite priorei , ne lui valoir , ne aidier .
Et pour ceu que ce soit ferme chose et estauble sunt ces lettres saïelees dou seel de ma court de Nancei , sauf mon droit et l'autrui a la requeste lo dit signour Jehan et de ceu ne me puet on demandeir fors que tesmognaige .
Ceu fut fait quant li miliaires nostre signour courroit par mil troiz cens et troiz ans , londemein de l'anun tiation , on moix de mars .
Je Ferris , dus de Lorreigne et marchis , fais savoir a touz ke je ai donei a Maheu , fil Thiebaut mon fil , War nisperch la Nueve , que je tenoie lou donjon et lou bourc et la forteresce entierement et les homaigez qui sont werdain de leans , et les fiés ke s'il werdain de leans tiennent de koi il doient la wairde en la dite Warnisperch , lez quelz fiés je weut et comans a tous les werdains de la dite Warnisperch qu'il les repreingnent dou dit Maheu en fié et en homaige , einsi com il les tenoient de moi .
Et li ai aincor donei awec ceu ceu que je avoie et tenoie en la ville de Haim , et en la court de la dite Haim , c'est assavoir en ban et en justice , en homes , en fames , en molins , en estans , et en toutes autres choses senz riens ne acqués a retenir .
Et li ai aincor donei ceu que je ai a Dales et a Boperon et a Trititre , fors tant que je reteing en ma main que n'est mie de cest don , ma maison fort de Dales et lou porprix entierement , et les homaiges et les fiez des frans hommes de Dales et de la chatellerie que je retieng en ma main , einsi com je les avoie devant ceste lettre .
Et li ai ancor donei ceu ke je avoie a Bretenache entierement fors mises les dous coms et lours tenemens que sont en la ville et en ban que je reteing de ma warde et de ma signorie , einsi com elles estoient devant ces presentez lettres et fors mise ma forest de Waran , que je reteing , que n'est mie de cest don , en la quel forest li diz Maheus ait et averait son usuaire por sa maison de Warnisperch et a mon box et a vif , por quan que mestieis l'en serait sauve la paxon , quant elle i serait ou li diz Maheus n'averait mant .
Et est assavoir que tuit li homme que je ai donei a dit Maheu des villez et des leuz dessus diz et ci apprés escriz soient franc homme ou autre , ont et averont desci en avant tel usuaire et tel droit en ma forest de Waran que je retieng , si com desus est dit .
Com il avoient devant ceu ke ces lettres fuxent faitez , aincor ai donei a dit Maheu ce ke je avoie a Guertenges entierement , awec les choses desus ditez .
Aincor ai donei a dit Maheu awec les choses desus dites dix et sept livreez de terre a tornoix a panre et avoir chacun an en mes teillez de la chatelerie de Belrenz , c'est assavoir la moitié a la Packez et l'autre moitié a la Seint Remey apprés einsivant .
Et weul et comanz a cealz qui por moi les teilles de la chatelerie de Belreinz receveront qu'il lez paient a dit Maheu ou a son comandement chacun an as terminez , si com desus est dit .
Et est assavoir ke lon donjon de la dite Warnisperch , lou bourc et la forteresce entierement et toutes les autrez choses et heritaigez ke je ai donei a dit Maheu , si com dessus est dit , li diz Maheuz en est devenus mes hons liges et les ait reprises de moi en fié et en homaige ligement .
Et pour ceu que ceu soir ferme chose et estable en ai je donei a dit Maheu cez presentes lettres saelleez de mon seel en tesmoingnaige de veritei , lez quelz furent faites l'an de graice nostre signor mil trois cens et trois ans , lou jour de l'assumption Nostre Dame , emmi awost .
Ferri , dus de Lorraine et marchis , a honorable home et religiouz l'abbey de Stulcenneborne et tou lo covent de celui meisme leu salut et bone amour .
Savoir vos faiz que la paix et l'acorde de moi d'une part et de mon signor Averairt d'autre , est faite en tel meniere a lettres saïelees d'une pairt et d'autre que nos en avons , et je , et il , que tout ce qui assieit anz provendes de vostre mai son et lez provendes meisment demourent a moi et a mez hoirs entierement , ne en celles cho zes n'ait il riens , ne ne puet clameir , et s'il vos on presset de riens , si li dites qu'il vos mostre ces lettres de l'acort entre moi et lui et vos le savereiz aparaiment , et vos requier et proi que vos nul provendier , ne reteneiz , ne n'aïez retenu de tout son tens , car vos m'en feriiez tort et desraison , mais aucuns que je vos ai mandei par mez lettres welliez recoivre et retenir en tel point com je l'ai autres fois usei et s'ensi ne le fasiiez il m'en covanroit porchessier par quoi c'on ne me feissiez tort , mais feroie je vostre damaige , se ce n'estoit par vostre defaut .
Et pour ce que vos en soïez plux certein , vos en envoi je ceste lettre pendant saïellee de mon seel , qui fuit faite l'an M CCC et III ans , le mairdi devant feste Seint Mychiel .