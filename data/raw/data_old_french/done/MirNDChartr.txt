l'entree de ma matire
Premierement vous vodroy dire
En quel leu et comment avint
Que dame de Chartres se tint
Cele qui seur toutes est dame.
Il avint jadis qu'une fame,
D'une ville lez Sessons nee,
Estoit qui avoit non Gondree
Et Theodorus son mari
Qui puis fu tristes et marri
Quant a sa fame mesavint
D'un vilein mal qui li avint,
Quer tele fu sa destinee
Que dou seint feu fut alumee
Dom li martir ardant alument
Qui a seint leu fort acoustument,
En la crote, a Chartres, venir,
La ou la dame fet fenir,
Dedenz nuef jorz, la maladie,
Ou soit a mort ou soit a vie.
Einsint par devine jostise
Fu Gondree de feu esprise,
Que si fort la fist
Que le nes ovec le
Li ardi, ice virent meint,
Si que cuir ne char n'i remeint,
Einz perdi tout par ce torment:
Le nes et la levre ensement,
Cele desus qui au nes touche,
Si qu'il apperoit de la bouche
Par dehors quant qu'il ot dedens,
Et les gencives et les dens,
Et par devant et par desrierres,
Tretout au dens messelieres,
Qui aparurent toutes nues,
De char et de cuir desvestues.
N'encor le feu pas ne cessoit
Qui nul hore ne la lessoit,
Einz li porprenoit ja le vis.
Si malade com vous devis,
A Sessons, a l'iglise ala:
Molt se porchace qui mal a.
vint ou la dame est servie,
Por querre de son mal aïe.
Moult l'apela, moult la pria,
Merci tendrement li cria,
Que par pitié la visitast
Et de sa doleur la gitast
Et regardast cele chaitive
Qui ne vossist pas estre vive,
Ainzçois vossist melz estre morte.
La haute dame qui conforte
Les egarés, les esmaiez
Et avoie les desvoiez,
La dame de misericorde
Qui pech a Dieu acorde,
La dame, la digne pucele
Oï les prieres de cele
Qui s'ert venue a lé compleindre,
Fist le feu morir et esteindre
Dom cele ert si griement ateinte.
La maladie fu esteinte,
Mes toutes vois remeint la trace,
Quar li feus li fist sus la face,
Dom leidement ert effacee
Et vileinement domachee.
Fet li ot le mal tel domage
Que deffeite fu dou visage,
Quar baulevre ne nes n'avoit
Ne estapir ne se savoit
Ne ne s'ousoit au gens monstrer;
Horrible estoit a encontrer,
Car tretuit cil qui l'encontraient
De sa voie se destornaient:
Meulz se voloient desvoier
De leur voie que la voier,
Tant ert leide et espoventable.
Et si sachés que fiens d'estable
Ne puest tant a desmesure
Com ele fesoit de l'arsure
Qui li avoit ars le viaire.
A nullui ne poeit mes pleire
Sa demorance ne son estre;
Nus ne poeit pres de lé estre,
Car l'esgarder et le sentir
Fesoit a tous les cuers mentir
Si qu'a vomir les convenoit
Du mal qui au cuer leur venoit.
la en haïne:
El n'ot ne voisin ne voisine
Qui son voisiné ne despleust
Et qui pas souffrir la peüst.
Si se porpensa la dampnee
Qu'el s'en iret la dom est nee,
Entre ses gens et ses amis,
Savoir se nature eüst mis
En eus et amor et pitié
Qu'el trovast en eus amitié
Au moins par raison de lignage,
Que il amassent son estage
Et qu'il li feïssent servise.
Mes ne trova point de franchise
En euls quant elle i fu alee
Et un poy entr'eus demoree,
Ne quel s'i fussent gens estrange,
Chascun la dechace et estrange,
Chacun la fuit, chacun l'eschive.
Dolente claime et cheitive
Quant ses parens l'ont enhaïe
ou el cuidoit trover aïe;
Voirs est, plus sunt parens amis.
Quant ses parens treve anemis,
Ne set mes a cui puisse pleire
Son estage ne son repeire.
Son cuer li a lors consoillé
Que prendroit d'un drapel moillé
Por couvrir le mal de son vis.
Einsint li estoit bien avis
Que des suens seroit melz sofferte
Quant sa face seroit couverte;
Ne lor feroit sa vision
Si grant abhominacion.
Quant ot ce fest, riens ne valut,
C'onques por ce ne chalut
Aus parens d'ele que devant.
Lors se vet elle apercevant
Qu'en parens n'a nulle fiance.
En Dieu doit l'en mestre s'esperance
Et en la tres douce raïne
La cui henor est enterigne,
Qui est de vray'amor fontaine.
Veine et fausse est amor humaine
Mes qui Dieu et sa mere apele
Son ami a et sa querele.
et sa mere apela
Gondree et sa querele a
A la douce dame mostree:
« Dame, trop vous ai obliee
Quant ainsi se fu dementee,
La nuit vint; si s'ala Gondree
Couchier et li autre si firent,
Par la maison tuit s'endormirent.
Quant un somme se fu dormie,
Lors s'esveilla tote estormie,
De sa promesse remembrable
Qu'elle pensoit a feire estable,
Et mist sa main de sus sa chere
Et tasta avant et arriere.
Le drapel senti avalé
Qui ert de leu en autre alé.
Arriere en son leu le vost mestre,
Mais tant ne s'en sot entremestre
Qu'el puest, en nulle maniere,
Mestre le drapelet arriere.
Les gens de leians appela
esveillez par son appel a
Et leur dist que il se levassent
Et chandelle li alumassent,
Que se hatassent de venir
Aidier a son drapel tenir.
Mes ja seit ce qu'el les eveille,
Il li ont feit la sorde oreille,
Car por ce nul ne se leva
Et celle, a qui moult greva,
Remist sa main dessus son vis.
Si senti, ce li fu avis,
Quant elle volt le drapel prendre,
De sous ses dois char mole et tendre,
Et en verité senti elle
Char neuve, freiche et novelle
En la levre et ou nes ensemble,
Qui toute a l'autre char resemble
Fors c'um petit plus reluiseit,
C'ert avis a cui l'avisoit.
Lors s'escria com esbahie:
« Aïde Dieu, sainte Marie !
Treis fois la dame raclama.
La haute dame tant ama
Que devant lé vint en present.
Celle la vit apertement,
Si dist: « Dame que ge voi ci,
Et la dame li respondi:
« La dame de Chartres, ce di,
Par ce poez entendre, a voir,
Qu'elle a, si com nos lison,
A Chartres, sa mestre meson.
La douce mere Dieu, en terre,
A Chartres la doit l'en requerre
Comme en sa chambre especial
Et comme en son palés roial
Ou l'en la sert comme raïne
A cui tretot li mont encline.
A Chartres est sa metre iglise
Qui si noblement est assise
Que la dame tient souz sa main
Et tout Chartres et tout Chartein.
dame lors esvanoï
Et cele qui moult s'esjoï
De sa santé et de sa joie
Remeint en son lit toute coie.
Cil de leiens, qui oï orent
Les paroles, plus tout qu'i porent
Se leverent et alumerent,
Et droit au lit Gondree alerent,
Et virent le miracle apert
Et le nes de char recouvert.
Ainsint recouvree ot Leçon rejetée : ot recouvree sa perte
Et  devant fu saine et esperte,
Et riens ne li failli por voir,
Ains ot ele dut avoir.
miracle se merveillerent,
Dieu et sa mere mercierent;
Ainsint grant joie i ot menee
Com c'elle fust resuscitee.
L'endemein matin, a grant joie,
Gondree se mist a la voie
Tot droit a Soissons, la cité,
Ou ell a son veu aquité,
Car elle offri une chandelle
Devant l'ymage a la pucelle
En qui le fiz Dieu descendi.
A la dame graces rendi
Qui sa santé li ot rendue.
Toutes les gens qui l'ont veüe
L'aviserent et la quenurent
Et de toutes pars acorurent,
Et nes et bouche li besoient
Ceulz qui eschever la soloient.
Oïe avés la verité,
Comment de Chartres, la cité,
La mere Dieu s'apela dame,
Qui d'autres dames est la gemme.
Cil qui le latin en treita
Dom Johan le romans treit a,
En son livre dit et
Qu'a voire sot ceste bosoigne,
Avant et emprés l'aventure
Que g'ei mise en ceste escriture.
miracle, au livre, lui
Qui concordant est a celui
Que je vos ai dit en romans.
Un valet fu d'entor seize anz;
Ja son non ne vos soit celés:
Ben estoit apelés.
Cil Ben , com preuz et sage,
un païsant d'un vilage
S'aloua a ses ovres feire.
Le vilein fel, de pute afeire,
Qui ert vuis de bien et de grace,
Un jor de feste seinte Agace,
Commanda au valet aler
Es chans le chaume arrasteller.
Li vallez pris son rastel a,
Es chans le chaume arastella,
Si comme il li ert commandé
Dou vilein qui n'avoit en Dé
N'en ses seinz point de reverance.
Dusques a midi avoit en ce
Li vallés toute jor ovré,
N'avoit pas repos recovré;
Lassez fu, si vost repos querre;
Si gita son rastel a terre
Dom longuement ot laboré.
N'ot guieres einsint demoré
Qu'il vit soudement nestre un feu;
Ne sot don vint ne de quel leu;
Mes le feu au rastel se prist,
D'ou le rastel forment esprist.
cil voit son rastel espris
Dou feu, durement est surpris,
Car esbahiseur le surprent.
Son rastel arrere reprent;
O la main le prist a esteindre,
Qu'ainsint cuidoit le feu esteindre
En treiant sa main sus la flambe.
Mes mentenant la main efflambe,
Car le feu si pres le surprent
Que l'ardeur a la mein se prent.
La douleur sent, le rastel lesse
Et de crier en haut ne cesse.
Au primier mot qui li eissi
De la bouche, cria einsi:
« Haz ! Dame de Chartres, Marie,
criant si se dementoit
Com cil qui grant douleur sentoit
De l'ardeur qui la mein li art,
Et vileins, de chacune part,
Qui le cri dou vallet oïrent,
Des chans et des villes saillirent;
Au cri dou vallet tretuit corent,
Entalentés qu'il le secorent.
Mes a noient se puet attendre.
En charbon torné et en cendre
Le rastel a la terre voient
Et la mein ardoir. Lor s'esmoient
Et se seignent de la merveille;
Chacun s'esbahi et merveille.
Li valés refu esbahi,
De la doulor s'esvanoï
Ainsint com fust en paumaison,
Perdi le sen et la reson
Et une pueur de l'arsure
Eisi si grant, a desmesure,
La vertu par meint jor perdirent
Meinz de ceuls qui or la pueur sentirent,
Que par lonc tens mengier ne porent
Por la grant douleur qu'a cuer orent.
païsant qui au cri vindrent
Benoiet entre leur braz tindrent,
Si l'emportent en sa meson.
Por lui firent meinte oraison
Cil de la ville en leur iglise
Et meinte chandelle i ont mise,
Por lui, a l'autel Nostre Dame.
En toute la ville n'ot ame
Qui por lui ne feïst proiere.
En tel doleur, en tel maniere
Fu li vallez, dou semadi
Dusques il vint au mescredi.
Icelui jor, a l'ajornee,
Deus dames de grant renomee,
De grand biauté, si com ge lui,
Vit Ben de devant lui,
Mes l'une ert greigneur et plus bele.
Ben requenut bien celle,
Que c'estoit la dame de grace;
Et l'autre si ert sainte Agace,
Qui la haute dame priet
Por lui et moult li soupliet
Et si disoit: « Dame, c'est cist
la dame pleinne de grace
Si respondi a sainte Esgace:
« Le vallet por qui me priés .
Et sainte Esgace respondi:
« Ma douce dame, ge vous di
ces dis ot entendu
Le vallet, si a respondu:
« - Dame, seur toutes autres dames
Enprés ces dis s'esvanoïrent
Les dames et se departirent,
Et leur boneïçons lesserent
Au vallet et si le seignerent,
Et cil tantost se senti sein
Et de sa pensé et sa mein
Reçut il ensemble santé,
De son veu fere entalenté.
de ses voisins de sa rue,
Qui ceste aventure ot seüe
Et la chose qui li avint,
O toute sa charreste vint
La ou cil en son lit gesoit
Qui la demore despleisoit,
Et li a fet tele bonté
Qu'en sa charreste l'a monté
Et tout droit a Chartres le porte.
De la cité passa la porte,
Devant l'iglise descendi,
Enz entra et graces rendi
A Dieu et a sa douce mere
Qui de douleur aspre et amere,
Par sa grant douceur, le gita.
Einsi de son veu s'aquita.
veult conter ou rimoier,
Ne doit pas son sen emploier
A conter mensonges ne fables:
N'est pas tel contes profitables.
Mes en voire estoire treitier,
Qui puet valleir et profitier,
Doit l'en bien mettre poine et cure;
Boen fet lere voire escripture,
Bien doit estre chose amembree
Qui sus verité est fondee,
Car de voire chouse conter
Puet l'en en pris et lous monter.
Por ai esleü tel matire
Que ge voill treitier et escrire,
Ou il n'a riens fors verité
Par le tesmoign d'antiquité.
Cil qui fist, en latin, le livre
Dit qu'o ses iaulz vit a delivre
Les miracles certeinement
Que Dieu ovra apertement
A l'enneur de sa douce mere,
A cui il est et fiz et pere,
En Chartres, en sa mestre iglise,
Puis qu'elle fu dou feu esprise
Et arsë et tornee en cendre,
Si com emprés porrois entendre.
qui ce mist en escriture
Vit les miracles et l'arsure:
Bien doit li homs estre creüz
De ce qu'o ses eaulz ot veüz;
Cil qui le latin en escrit
Vit quant qu'il mist en son escrit,
Donques en fest il bien a croire
Que ce qu'il dit est chouse voire.
Par lonc tens a esté teü
Li livres, qui n'ert pas seü,
Ne il n'estoit pas en memoire,
Car il ert enclous en l'aumoire,
Ou tresor de l'iglise, a Chartres,
Ou il a moult lestres et chartres,
Previleges de seignories
Et livres de toutes clergies
Qui melz vallent qu'argent ne qu'or.
En une huche, en ce tresor,
Fu trové, par quaiers, li livres
Qu'en prise plus que d'or mil livres
Ne que richesces ne qu'avoir.
Trové fu, ce devez savoir,
Au tens a l'esveque Mahé,
A cui il a moult agreé
Que cest oevre fut commenciee
Et achevee et avanciee,
Et dou latin en roumans mise
Et de la laie gent aprise,
Qui le latin mie n'entendent.
Li loi, par droit, au clers s'atendent,
Qu'i leur exposent l'escriture,
Qui leur est a entendre ocure.
Por ce voil ge m'entente mestre
Que ge leur expose la lestre
Et les miracles leur apreigne.
Parfere me doint ceste ouvraigne
Cil Dieu qui par mort ot victoire,
A sa loënge et a sa gloire
Et de sa mere glorïeuse,
Qui porta la fleur precïeuse
Qui aporta le fruit de vie.
Des deux requier force et aïe,
Qu'il me doignent pöair et sen
De parfeire ceste oevre. Amen !
que Dieux incarnacïon
Prist por nostre redempcïon,
Puis celui tens, en l'an milieme
Et joint le nombre de vintiesme,
La voille de la Nostre Dame,
En septembrë, o grant diffame,
Par la volenté Jhesu Crist,
Celle nuit, si com truis escrist
Ou livre fet d'autorité,
A Chartres prist, en la cité,
Un feu qui ne fu pas a geus,
Car trop fu grant et domageus.
La ville ardi, dou feu esprise
Dom arse fu toute l'iglise,
Dom il fu merveilleus domage:
N'i remest voste n'autre estage,
Tres et soulives confundi
L'ardeur dou feu, le plon fundi;
Trebuchierent murs et mesieres,
Briserent cloches et verrieres,
Tretout torna a decepline,
Ou par arson ou par ruïne.
Moult fu grant douleur dou veoir
Telle iglise ardoir et cheoir.
La douce dame debonneire
Sauva dou feu son seintuaire,
Qui autre seintuaire passe:
Sa sainte chemise, en la chasse,
Fu en une crote portee
Qui delez l'autel est fondee,
Que li encïen i fonderent,
Qui sages et providenz erent.
fu la sainte chasse mise
Ou est cele seinte chemise
Que la haute dame vestoit
Quant dedens son ventrë estoit
Enclous le filz Dieu, Jhesu Crit.
Et truis encor ou livre escrit
Par le tesmoign d'antiquité
Qui tesmoigne por verité,
en meesmes l'enfantement
La dame ce seint vestement
Avoit vestu, celui meïsmes,
Si haut, si precïeus, si seintimes,
Quant le filz Dieu enfanta.
Domques di ge qu'a l'enfant a
Touchié celle seinte chemise,
Croire le devez sans faintise;
Que la chemise, ce me semble,
Toucha a l'un et l'autre ensemble.
Donc c'est arguement necessaire
Que c'est le plus haut saintuaire
Qu'en nul leu puise estre trovez;
Par miracles est esprouvez.
droit doit donc estre creü
Qu'en terre a ce leu esleü
La damë et que sus touz l'ayme
Et dame de Chartres se clayme,
Quant ell i a tresor si chier.
Donc je puis, por voir, afichier
Et prouver, par droite raison,
Que c'est sa plus mestre maison
Et sa chambre plus deliteuse,
Quant sa chemise precïeuse
I a mise la dame en garde.
Ce leu, par droit, en honeur garde
Et la cité a honoree,
Quant el s'en tient dame clamee.
voil a ma matire:
Einsy com m'avés oï dire,
Fu l'iglise arse et esbrasee.
Or convint qu'el fust amendee,
Ou failloit moult grant coustement,
Qu'il convint dusqu'au fondement
Tretout abatre et depecier,
Et oevre noveille drecier
Et l'eglise fere nouvelle,
Quar einsi le voust la pucelle
Qui dou leu a la seignorie
Et, nuit et jor, i est servie.
Par celui feu dom nos lisons,
Perdirent muebles et mesons
Cil de la ville, clerc et lei,
Si comme en l'escrit trové l'ei,
Et leur avoirs et leur richesces,
Dom leur cuers furent en detresces.
Moult se doulurent de leur pertes,
Mes ne fu pas douleur a certes
Envers la douleur de l'iglise
Qui si ert destruite et maumise.
Celui domage tant pleignoient
Que leur domages oblioient;
Nul son domage ne reproche,
Car grant doulour au cuer leur toche
De leur iglise qui ert arse.
Quant ne virent la sainte chasse,
Lors par fuerent il esperdu
Plus que de quant qu'orent perdu
Dou leur ne de leur mancïon.
L'arson et la destrucion
Pristrent a regreter et plaindre
De l'iglise dom estoit graindre
Domages que de leur avoirs.
Il n'est mie sens ne savoirs
D'estre trop dolent pour avoir
Qu'en puet recovrer et ravoir,
Mes d'iglise et de saintuaire
Dom la perte doit moult desplaire,
Car perte de tele maniere
N'est pas a recouvrer ligiere.
celle perte fort plaignoient
Et cler et lai, et si disoient:
« Ha, Dieux! Ceste desconvenue
fesoient leur compleinte,
Qui prochienement fu esteinte;
Car Dieu leur donna adjutoire,
C'un legat de par l'apostoire,
Sages clers et de grant renon,
Qui mestre Meilleur avoit non,
Si comme le livre le nomme,
Et si ert cardinal de Romme,
Ert a Chartres presentement
Et le feu et l'esbrasement,
O ses propres ialz, ot veü,
Dom il estoit plus esmeü
A mestre conseil en l'afeire
Comme de l'iglise refeire.
L'esveque et les clers a semons;
Preschement a feit et sermons
Et meinte parole retreite
Comment l'iglise fust refeite;
Et dist: « Biaus seigneurs, par venchance
li legat ot sarmonné,
Lors furent tuit abandonné
Et li evesques et li chanoine,
Sans alonge querre n'aloigne,
eidier i efforcieement
Et s'otroierent bonnement
Que il mestroient volentiers,
Dusqu'a trois ans tretous entiers,
De leur rentes bien grant parties,
Mes qu'i retenissent leur vies.
A ce tretuit se consentirent
Et, si com promistrent, le firent.
Emprés cel establissement
Ne demora pas longuement
Qu'a un jor de sollempnité
Tout le pueple de la cité
Fist assembler mestre Meilleurs,
En la place, non pas ailleurs,
Ou l'iglisë avoit esté.
Moult les a bien amonesté,
Comme clerc bien fondé en lestre,
De bien et de largement mestre
De leur biens et de leur chatex
A fere un monstier que ja tex
Ne puisse estre trové ou monde,
Si que la Vierge pure et monde
Soit illec dignement servie.
Quant dou leu cleime seignorie,
Il est bien et droit et reson
Qu'en li face riche meson.
la gent enssemblë ert toute,
La sainte chasse de la croute
Fut hors misë et aportee
La ou dou pueple ert l'asemblee.
Li evesques et le deien,
L'un premier, l'autre darrïen,
En leur cous, en haut, la portoient;
Grant devocïon i avoient.
Quant celle seinte chasse virent,
Cleir et lei se il s'esjoïrent,
Ce ne fet pas a demander.
L'en ne leur seüst commander
Chose qui ja fust contredite.
Ne porroit pas estre descrite
La grant joie que tretuit firent.
A Dieu grez et graces rendirent
Et a la glorïeuse dame
Qui leur avoit sauvé la gemme
Et la gloire de leur cité,
Le mireour de verité
Et le haut tresor precïeus
Qui les a fez liez et joieus.
Tout a terre s'agenoillerent;
De joië et pitié plorerent
Et loërent, o vois joieuse,
Dieu et sa mere glorïeuse
Qui la seinte chasse ennoree
Avoient dou feu delivree.
Lors pristrent trestuit a promestre
Dou leur agent donner et mestre
En feire riche iglise et noble;
Clers et borjois et rente et mueble
Abandonerent en aïe,
Chascun selonc sa menantie.
trespasser ne refet pas
N'il n'est pas droit que jou trepas
Un miracle qui autres passe,
Qui avint quant la sainte chasse
Fu portee aval en la crote,
Que l'iglise ert esprise tote.
Si n'avoit leu qui ne fust espris
De feu. Si furent si surpris
Cil qui la chasse aval porterent,
Que l'uis de fer sus aus fermerent,
Car il ne p arrere
Retorner en nulle maniere.
Deux jors ou trais, la aval furent,
C'onques n'i mengerent ne burent,
Car la dame les soustenoit
Dom leur sostenance venoit,
Et li haut rois de majesté
Qui sauva, par sa poësté,
Trois jors entiers de la semaine,
Jonas ou de la balaine,
Les trois enfans de la forneise
C'onques n'i sentirent meseise,
Noé en l'arche et sa
Qu'ou deluge ne fu naiee,
Et Danïel o les lïons.
Icil Dieu que glorifions
Et bien devon glorefïer,
Qui se lessa crucifïer
Por nous pechiez, par sa franchise,
Cels qui avoient fet servise
A sa mere sauva de mort,
Que ne furent grevé ne mort,
a l'eissue ne a l'entree.
Ne de chaleur, ne de fumee,
Ne de jeüner la aval,
N'orent il onc ne mort ne mal.
Si cuidoit l'en certenement
Que il fussent mort a torment
Et a martire et a douleur,
Ou de fumee ou de chaleur,
Ou d'estre trop aval tenus.
Mes onques ne fu grevé nus,
Car la damë et son chier fil
Les garderent de tot peril.
l'uis de fer n'obli ge mie
C'onques n'y maumist huisserie.
Tres ardans cheoient d'amont,
Quarriaus et pierres en un mont.
Sus l'uis de la crote chaïrent,
Mes onques riens ne li meffirent.
Onques, por riens qui cheü fust,
Por fes de pierre ne de fust,
Ne fu ne
Ne de plon boillant
Qui fondoit de sus a granz .
Fermeüres ne furent routes,
Ne gon cassé ne vertevelle,
Car tot est en la garde a celle
Qui toz pecheeurs sauve et garde,
Que seint Johan prist en sa garde.
com est ci devant treitié,
Liez et joieus, sein et heitié
Cil qui estoient de par Dé,
Que Nostre Dame avoit gardé
Dedens la crote et soutenu,
Furent entre la gent venu
Et durement se merveillerent
Cil qui les virent, qui cuiderent
Qu'il fussent mort, sans nulle dote.
Quant il essirent de la crote
Cels que Dieux avoit visité,
Se il fussent resuscité,
Il n'i eüst pas greigneur joie.
Chacun de pitié en ,
Nus ne se tenist de plorer.
Dieux et Nostre Dame a orer
En pristrent et a gracïer
Et dou miracle a mercïer
Qu'avoient a leur ialz veü,
Qui ne doit pas estre teü.
le deul et la tristeice
Revint le pueple en grant leesse,
Et quant furent lié et joieus,
Lors furent forment curïeus
refeire l'iglise arrieres.
Mes quant les murs et les mesieres
Et le pié qui la soustenoit
Furent cheü, il convenoit
Qu'ne fu pas rapareilliee,
Mes tout de noef edefïee.
A commencier l'oevre se pristrent
Et quant qu'il fu mestier i quistrent.
Chars firent charpenter et feire
Por les pierres porter et treire,
Qu'il en ert bosoing et mestiers.
Li meneterex de mestiers
De treire au chars si s'esmovoient,
Tretoz les jors, et si treioient
Tuit de boen gré et volentiers.
L'en quist maçons et charpentiers
Por ouvrer de pierre et de fust.
Mes ja riens soffisant ne fust
N'aïde que li lei feïssent,
Se dusqu'a trois ans n'i meïssent
L'esvesque et li clers en aïe
De leur rentes une partie
Bien largement, bien convenant,
Si com ge vos ai dit devant.
Quant ces trois ans furent passez,
Ne porent pas paier assez
Li mestre de l'oevre aus ouvriers;
Car ja faillaient les deniers
Si qu'il n'avoient que despendre,
N'il ne savoient mes ou prendre
Deniers ne ce qu'il despendoient,
Dom moult desconfortés estoient.
Uns, ne sai qui, lors s'escria,
Ge ne sai s'il pro :
« Ne soiez pas d'ouvrer lenniers!
Ne sai que plus die sans doute.
Humaine aïde y failli toute;
De par Dieu convint que venist
Aïde qui soustenist.
haute dame glorïeuse,
Qui voloit avoir merveilleuse
Iglise et haute et longue et lee,
Si que sa per ne fust trovee,
Son douz fils pria doucement
Que miracles apertement,
En son iglise, a Chartres, feist,
Que touz li puesples le veïst,
Si que de toutes pars venissent
Gens qui offerendes tant feissent
Que achevee fust s'iglise
Qui estoit a feirë emprise.
Li rois des rois, li tous poissans
Fu a sa mere obeïssans,
Doucement oï ses prieres:
Miracles de meintes manieres
Fist por sa mere apertement.
Mes un en fist premierement
- Tel ne fu oï ne veü -
Qui ne doit pas estre teü,
Car les autres passe et seurmonte,
Si com vos orrois en mon conte.
Perche estoit, en un vilage,
Uns enfans de petit aage;
Parliers et enjoëz estoit,
Si com l'aage l'aportoit;
Ce que voyeit ne savoit taire:
Ce poeit a pluseur despleire.
Un jor, par aventure, avint
Qu'en l'outel ou l'enfant ert, vint
Un chevallier fel et crüels
Et sur tous autres haïnels.
En l'outel ot une pucelle,
Fille au seigneur, plesant et belle,
Que le chevalier apela
Et a conseil a lé parla,
Puis l'acola et la besa
Ne a celle pas n'en pesa.
Li enfant tout ce regarda,
Dom nul d'aus dels ne se garda;
De l'enfant ne se pristrent garde.
La pucelle, qui fu coarde
Et, Leçon rejetée: com une fame, cremeteuse,
Ne fu pas liee ne joieuse
Quant elle se fu aperceue
Que li enfant l'avoit veüe;
Car a jangleeur le savoit
Et, por ce, grant poor avoit
Qu  i Leçon rejetée : Qu'i ne le dist a son pere
Et que sa folie compere.
Ces deus choses moult redotoit:
Son pere qui cruël estoit
Et l'enfant qui ert jangleeur.
Bien sot suens en ert le peeur
Se son pere le savoir.
Lors dist au chevalier, a voir:
« Cist fes ne sera pas teü,
Le chevalier vet atisans
Par ses dis a folie feire
O ce qu'i n'ert mie deboneire
Et dist: « Alas! je sui honnie
Li chevalier li dist: « Amie,
Li chevaliers, plein de malice,
L'enfant, qui esteit geune et nice,
Trest loing de gent, a une part,
Com cil qui ert plein de mal art.
Tant le deçut le fel pervers
Que il le fist couchier envers
Et li dist que les ialz cloïst,
Et cil dou tout li obeïst,
Qui de mal ne se gardoit mie.
Puis li fist le fel tel boidie,
La bouche ouvrir, la langue treire
Come traïtre deputaire.
Si li trencha, par felonnie,
De la langue une grant partie,
Que jamés parler ne peüst
Si de Dieu vertu n'i eüst.
Dieu pleiseit ceste aventure,
Ainsint comme dist l'escriture
De l'avougle nes sans veüe,
Que la virtu Dé fust veüe.
La parole ot einsint perdue
Li enfent et la langue mue.
Et quant einsi fu ,
Tout droit a Chartres s'en foï.
La demora, de corrouz plein
Et huis en huis querant son pein,
Comme povre et comme orphelin.
De lange et chemise de lin
N'ert vestus se povrement non,
Ne ne pöeit dire son nom,
Ne comment li ert avenu.
Mes de sa langue ot retenu
La partie qui fu trenchiee,
Qu'il moult avoit bien estoiee;
A cels la monstreit en espiart
Qui demandoient dom il iart
Et comment il estoit müet.
De Chartres ne se remüet,
Ains demorait nuit et jor;
A tous jorz i ot fet sejor
Puis que dou Perche fu meü.
De touz estoit ja queneü:
Clers et borjois le quenoissoient,
Qui moult volentiers volsissoient
Toute s'aventure savoir;
Mes n'en poet dire le voir.
Enprés la Pasque au tiers jor,
L'enfant n'i fit plus de sejor
Qu'a l'iglisë orer n'alast,
Ja soit ce que pas ne parlast.
Devant l'autel s'agenoilla,
De lermes sa face moilla;
Dou cuer avoit contrictïon
Et en orer devocïon;
Le boen pensé au cuer pleisoit,
Mes la langue si se tesoit.
La douce dame de pitié
Li demostra grant amitié,
Car la parole li rendi.
L'enfant endeus les meins tendi,
La bouche ouvri a Dieu loër
Et a sa mere salüer,
Et parla en telle maniere
Qu'il n'avoit la languë entiere.
Ce fut oeuvre contre nature
Et vertu, c'est verité pure,
Qu'i parla ausint droitement
Com s'eut entier son estrument.
i ot de gent qui le virent
Et parler droitement l'oïrent,
Pelerin et gent de la vile,
Qui bien sorent que n'ert pas guille,
Car entr'aus l'avoient veü
Par lonc tens et bien queneü.
Quant ce miracle fut seüs,
Le pueple fu touz esmeüs:
De la cité tuit acorurent
Et tuit cil qui l'enfant conurent
De joie et de pitié plorerent.
La douce dame mercïerent
Por qui Dieu en l'enfant ovra
Que sa parole recovra.
Entour l'enfant ot moult grant presse:
Chacun le porsuit et empresse.
L'en le prist et en haut leva
Por la presse qui le greva;
Si fu porté dehors le cuer
Et mis sus un degré despuer,
Ne sei de chesnë ou de pin,
Pres de la chasse seint Lebin,
Les le tronc ou l'en met a l'euvre.
Oés com Damedex bien oeuvre:
L'enfant a l'euvre en haut cria,
Les gens a offrir envia,
Et tuit cil qui crier l'oïrent
Plus efforcie en offrirent.
Ainsi fu l'enfant une piece
Que il li failleit une piece
De la langue et parleit bien droit
Contre reison et contre droit.
jor de Pentecoste emprés,
Qui de la Paque est assez pres,
La douce dame debonneire,
Qui voloit la chose parfeire,
Crut le miracle et eclardi
Qu'elle avoit fet le mardi
D'emprés la Paque, en cel enfant,
Si com oï avez devant;
Et en celle meïsmes iglise,
Voians tuit cil qui au servise
Estoient cel jor assemblé,
Fist le miracle estre doublé.
A icel jor et a celle eure
Que li  desore
Ses doze apostres envoia
Li haus peres qui nos cria,
En langues de feu embrasees,
Et leur langues renouvelees
Fist parler en noveax langages,
Por aler en terres sauvages
Preescher son non et sa gloire,
En la semblence et en memoire
Dou fet que fist a ses apostres,
Li haus rois tous poissans qui nostres
Criator est et nostre pere
Fist par l'essaucement sa mere
Que la langue a l'effant trenchiee,
En celui jor, rentheringnee
Fu de char novelle et entiere,
En tel point et en telle maniere
Com elle avoit onques esté.
Ce fist le roy de majesté
Por qu'en la foi plus fors saient
Cil qui en ses grans vertux craient,
Et li autre tuit, par contraire,
Qui ne voailent prisier ne craire
Dieu ne miracle il voiaient
Honte et confusion en aient,
Si com sont juif et erege,
Qui en fauceté ont leur siege;
Dieu ne cro ne sa poissance,
Si morrunt en leur mescreance.
A l'enfant dom vos ei conté
Fist chacun servise et bonté,
En l'enneur Dieu l'en l'ennora;
A Chartres dou tout demora
Ou il ot aquis grant renon.
En livre ne truis pas son non,
Mes j'oï dire a tel qui l'ot
Veü, qu'il avoit non Guillot;
A tous reconta s'aventure
Si comme el est en escripture.
que cest fet fu avenu,
Miracles sovent et menu
Fist la haute dame en s'iglise,
Si com li livres le devise:
Les sors oïr, les mux parler,
Les orz vöair, les tors aler
Fist la dame par sa bonté
Et fist de meinte enfermeté
Les enfers, voianz tous, guerir.
S'iglise voloit seignorir
Ainsi la dame seignorie,
Car a tous ceuls donnoit aïe
Qui la requeroient a Chartres.
Et li prisonnier qui, es chartres,
Estoient lié et enclous,
Derompaient et fers et clous,
Quant la haute dame apeloient;
A s'iglise, a Chartres, portaient
Chaënnes de fer depecees,
Enniaus rompus, buie brisees;
Ses offraient por aprison
Qu'eschapé erent de prison.
miracles la renommee,
Par le païs, par la contree,
Fut de meintenant espandue
Et si par loingtiens leus seüe.
Lors vindrent gens, de totes pars,
Qui, en charrestes et en chars,
Grans dons a l'iglise aportaient,
Qui a l'euvre mestier avoient:
Froment aportoient li un,
Li autre aveine, orge; et li un
Fer et plon estret de minieres
Et metal de toutes manieres,
Li autre vins blans et vermaus,
Li autre enneaus d'or et fermaus.
D'autre part revenoient gent
Qui offroient joieaus d'argent,
Hennas, coupes, vessellemente,
Et l'en metoit tretout en vente.
De tout ce trait l'en a deniers
Qu'i departoient aus ouvriers,
Dom il avoient grant plenté
Et ovroient de volenté,
Car il avoient bonne poie;
Dieu leur avoit ouvert la voie
Ou il estoient avoié,
Et chascun jor estoient poié.
y venoit de pelerins,
Et par voies et par chemins,
Que c'estoit une grand merveille.
Chacune nuit fesoient veille
Et en avoit tant en l'iglise
Qu'il n'i pöaient en nulle guise,
Eins convenoit qu'il en geüst
Et, au souper, se repeüst
Ou cloistre la greigneur partie.
Chacune place ert toute emplie
De pelerins, de pelerines,
Si que li clerc qui, a matines,
De nuit, a l'iglise venoient,
Entrer ou cloitre ne poaient.
De tot entor la regïon
Venoient, a processïon,
Les provoires parroissiaux,
Et amenoient grans tropeaux,
O eus, de leur parrossïens,
Genvres ensemble et ancïens.
De nuiz, a Chartres demoraient;
Ou cloistre et ou monstier veillaient
Tretuit li clerc et li provoire.
En l'enneur de Dieu et en memoire
De la haute dame ennoree
Chantoient, o vois eslevee,
Loanges de Dieu enterignes,
Antiennes et psalmes et hymgnes.
Mes, sus tot ce que vos dïon,
Acraissoit leur devocïon
Et les fesoit plus fors creanz
Que, tote jor, leur ialz ,
Miracles espers avenoient,
Que devant els sovent v ,
Que Dieu, por sa mere essaucier
Et por s'iglisë avancier,
Fesoit, li rois qui vit et regne
Et sans fin durera son reigne.
ne me voill pas teire
De raconter et de retreire
Les autres oevres merveillables
Que Dieu, li peres esperitables,
Li rois poissans, li glorïeus,
Fist a Chartres et en meint leus
Por sa douce mere essaucier
Et por sa besoigne avancier
De s'iglise de Chartres feire.
Yglise de si haut affeire
Ne fust ja feite si briement,
Si bien, si biau, si noblement
Se l'oevre qui ert commenciee
Ne fust de par Dieu avanciee.
Ja ne fust feite n'achevee
Se Dex, par vertu demontree,
N'i meïst curë, il meïssmes,
Par ses haus miracles seintismes,
Dom, ou livre, trové un ai
Qui avint, cel tens, a Prunai,
A un leu qui est en Chartain ,
N'est de Chartres gueires lointain.
icelle novelleté
Que miracles orent esté
En l'iglise de Chartres veu,
Icil que j'ai amenteü
Avint par la vertu devine,
Qu'a Prunei ert une mechine
Qui ert assés genvre d'aage,
Si ja, par mariage,
O un home par compaignie;
Esprise estoit de maladie
Qui la tenoit et soir et mein
Si que ne de pié ni de mein
Ne poeit feire nul office;
De piés, de talon ne d'espice
Ne poeit aler ne venir
au meins riens prendre ne tenir.
C'ert maladie merveilleuse
Et trop vileinne et trop greveuse.
Un an et plus, avoit esté
En celle grieve enfermeté.
Povre ert, si ne pöeit soffire
A querrë aïde ne ,
Car au mires forment ennuie
Quant l'en les requiert o mein vuie,
Qu'il entendent toz jors a prendre
Et el ne lor avoit que tendre
Ne qu'envoier ne que donner,
A ce ne poet foisonner.
lit ot geü longuement,
En langueur et en grant torment,
Tant c'un an et plus fu passé.
Tuit si membre furent quassé
De feire si longue gesine.
Trouver ne pöeit medicine
En home ne conseil n'aïe
De guerir de sa maladie.
Lors ot, en son cuer, remenbrance
Que son espoir et sa fïance
Metroit en la haute raïne
Qui touz les enfers medicine
Qui apellent de cuer verai,
Qui de toz rois porta le roi,
Qui est pucelle pure et monde.
Celle pria, puis que le monde
L'avoit despite et enhaïe,
Que elle ne l'oubliast mie,
Einz regardast s'umble boiasse,
Qui tant estoit dolente et lasse,
Esgaree et desconseilliee,
De grieve enfermeté lïee,
Que por lé son chier filz priast
Que de ce mal la desliast
Ou a la mort tost la livrast.
el ot fete sa prïere,
La dame s'umble chamberiere,
Qui avoit en lé s'esperance,
Ne mist mië en oubliance.
La glorïeuse dame chiere
Son pleint reçut o liee chiere,
Car une nuit einsint avint
Qu'au let a la meschine vint.
La dame qui de grace est pleinne
Li dist: « Si tu viauz estre seinne,
La meschine moult s'esjoï
Quant la seinte promesse oï.
Quant il fu jor, si apela
Son mari et li revela
La chouse qui ert avenue,
Com la haute dame ot veüe
Qui li dist que seine seroit
Se a Chartres la requeroit.
si sires oï la novelle,
Moult la tint a bonë et belle
Et moult li sit et moult li plot.
Si procura, plus tout qu'i pot,
Por la santé de s'espousee,
Qu'elle fust a Chartres portee.
Ce fut un jor de samadi
Que la fame don ge vos di
Vint a Chartres. Quant fu venue,
Lez l'iglise fu descendue.
Cil qui l'amenerent la pristrent
Entre leur bras et si la mistrent
Droit devant l'autel Notre Dame.
Illec se jut la povre fame
Et fist sa supplicacïon:
O foi et o devocïon
Requist la dame glorïeuse
Qu'el la feïst liee et joieuse,
Et lé et tretoz ses amis,
De ce qu'el li avoit promis.
La haute dame piteable
Sa promesse fist bien estable,
Car la fame en santé remist
Einsi com elle li promist.
Toz lez membres li fist si seins
Qu'el s'eida des piez et des meins.
Seur ses piez s'estut toute droite,
Ne fu ne corbe ne contreite.
Des meins fu garie et seine,
Que feire toute oevre humeine.
Toute l'enfermeté cessa
Et la fame dou tout lessa
Si que nul signe n'i remeint
D'enfermeté, ce virent meint.
meïssmes qui fist le livre
La vit dou mal toute delivre,
Ce dit et que a lé palla
Et sot coment la chouse ala
Et en aprist tretout le voir
Par cels qui le durent savoir,
Par la fame premierement
Et par ses voisins ensement
Qui a Chartres l'avoient menee.
Toute la verité provee
En enquist bien deligeament
Et sot le voir certeinement,
Si com devant oï l'avés.
La haute dame, ce savez,
Sans sé mouvoir de sa maison,
Eüst bien donné garison
A la fame s'elle vossist;
Mes einsint li plot et li sist
a Chartres venist santé querre
Si que pres et loing par la terre
Fust le miracle espert seü
Et que l'aport en fust creü,
Car tous cil qui sorent et virent
Le miracle plus s'enhatirent
A porter quant que ert mestier
A fere l'oevre et le monstier.
ce miracle et par autex
Furent fez pillers et autex,
Fundemens, vostes et mesieres
Et oevres de meintes manieres,
Et toute l'iglise achevee
Dom la Virge est dame nommee.
La fame fu joieuse et liee
Quant se senti seine et hetiee,
Car la santé l'ala hatant.
Seur ses deus piez fu en estant;
Au ciel, en haut, ses meins tendi,
A Dieu grez et graces rendi
Et a sa mere glorïeuse
Par cui el ert seine et joieuse.
Tuit cil qui ce miracle virent
De la merveille s'esbahirent
Et tretuit de joie plorerent
Et Dieu et sa mere loërent
De leur grace et de leur aïe.
La fame, quant el fu garie,
A Chartres plus ne sejorna;
En son païs s'en retorna
Loant Dieu, le haut roi celestre,
Et la Virge, dom il voult nestre,
La haute raïne ennoree,
Qui bien s'ert vers cele aquitee
De ce que li avoit promis,
Si com g'ei en mon livre mis.
livre lui, ce m'a semblé,
Un fet qui avint a Chamblé,
Une vile qui est l'esvesque.
Jamés ne cuit que nus hom vesque
Qui nul miracle plus biau voie,
Et por ce veu ge que l'en l'oie,
Car il fet moult bien a creire;
Si nou voil pas celer ne tere,
Car bien doit estre en remembrance.
Sans fere longue deleiance
Le vos raconterai briement.
En icel tens communement
Qu'a Chartres la vertu devine
Qui la Vierge essaucier
Fesoit ces miracles seintismes,
Avint ce miracle meïsmes,
Que vous orrés conter et dire,
A Chamblé, dom l'esvesque est sire.
Une fame ot, en celle ville,
Qui avoit une soe fille
Petit enfant qui alestoit
Et en berçuel gesant estoit.
cele fame avint einsi
Que hors de sa meson essi
Por aler en un sien afere
Qu'el alloit ou avoit a fere.
Si ne cuida guieres tarder;
Son anfant lessa a garder
A une garce genvre et nice,
Qu'il n'i avoit autre norrice.
L'anfant, ou bers, breist et cria;
A la garce moult ennoia
Quant el oï crier et breire,
Que ne la poët fere teire
N'el ne la poët apaier
Ne por hüer ne por bercier.
Lors regarda la garce a terre,
Si vit une piece d'un veirre
Qui avoit esté despecié.
Quant l'anfant ot assés bercié,
Qui avoit crïé moult grant piece
Et uncore criot, la piece
Dou veirre ala la garce prendre:
L'anfant y voloit feire entendre
Por lui soulacier et deduire
Quant le voirre verroit reluire,
Si que de breire se tardast
Quant le voirre cler regardast.
Plus cuidoit l'anfant soulacier
Par le voirre que par bercier,
Si que par le voirre lessast
Son pleur et de breire cessast.
garce einsint le voirre prist,
A l'enfant en la mein le mist.
L'enfant tint le voirre en sa mein;
Ainsint con ce fust char ou pein,
Mist le voirre dedens sa bouche
Com enfant qui, cele part, touche
Quant qu'il tient, par .
Ainsint li enfes, par anfance,
Le voirre en sa boiche bouta,
Et mein et voirre tretout a
L'enfant mis en sa boiche ensemble.
Le voirre, qui glace resemble
Et, esclingdant souëf et plein,
Li escoulourja de la mein,
Si li coula en la gorgete
Qui ert estrete et petiteste.
La gorge ert petite et estreite;
L'enfançonneite en fut destreite
Formant et plus la molesta
Quant le voirre s'i aresta
Estoupés fu si esperiz
Comme se l'enfant fust periz:
Il n'en issoit ne fun n'aleine
Ne ne se mouvoit ners ne voine;
Les elz ot clous, la bouche mue
Et la couleur dou vis perdue.
Bien paroit, au signe de hors,
Qu'i n'avoit point de vie ou cors.
garce qui la dut garder
Commença ce a esgarder.
A la bouche li prist a corre,
Qu'aider li cuidoit et secorre.
Quant aïdier li ot failli,
De paour toute tressailli,
commença grant duel a feire,
A plorer, a crier, a breire
Si haut que li voisin l'oïrent,
Qui au cri effraé
Et corrurent a la criee,
Et la mere, toute effraée,
Cui de poor tremblent li membre
Quant de sa fille se remenbre
Que lessié ot comme musarde
A la nice garcë en garde,
Y acorut hativement
Plorant et criant hautement:
« Dame de Chartres, mon enfant
dolente, einsi marrie,
Entra la fame en son ostel.
Ou berz trova son enfant tel
Comme par devant vos devis:
Sanc ne couleur n'avoit ou vis,
Riens ne sentoit ne n'alenoit,
La boche et les iauz clos tenoit
Comme chose qui est perie.
Et la mere qui breit et crie
Et ses cheveux ront et descire,
Son vis esgratine et empire,
A sa fille entre ses bras prise
Et aqueult sa voie a l'iglise
De Chartres celle o l'esperance,
O la foi et o la creance
Qu'el avoit devant conceüe
Quant par lé fu amenteüe
La dame de Chartres sentisme.
O celle fïance meïsme
Qu'el avoit en la haute dame,
S'esmust de sa meson la fame
Vers Chartres, ou son ot mis.
Mes ses voisins et ses amis
Entor lé s'asemblent et vienent
Et par paroles la detienent
Et la blasment et la chatïent
Et par chatïement li dïent:
« Ou veulz aler, folle chaitive?
Celle desdist quant qu'il li dïent
Et dist que por neient la prïent,
Car riens ne le vaut prïer.
Tout meintenant, sans deleier,
S'est vers Chartres acheminee,
Criant comme desesperee:
« Dame de Chartres debonaire,
La fame einsint son duel menoit
Et toz jors son chemin tenoit
Entalentee en son corage
De fere son pelerinage.
Si comme el erroit, si avint
Que son enfant, qu'en ses bras tint,
Qui a verité estoit mort,
Gita parmi la boche un gort
De sanc qui dou cors li eissi
Et puis li segont autresi,
Qui fu plus fort que li primiers,
Car li gors de sanc darreniers
Lança hors la piece de voirre
De la gorge a l'enfant a terre.
La mere vit son anfant vivre
Quant il dou voirre fu delivre,
Et la bouche et les eulz ovrir
Et le vis de couleur covrir.
S'elle ot joie, nus nou demant!
La mere Dieu vet reclamant:
« Dame de Chartres ennoree,
La voie qu'el avoit enprise
O plor, o douleur, o tristesce,
Parfist o joie et o leesce.
A son enfant se deporta.
La piece dou voire porta
O sei a Chartres, a l'iglise.
Sur l'autel a s'offrande mise:
A Nostre Dame son enfant
Presenta hetié et vivant,
Qui sanz vie ot esté grant piece,
Et dou voirre monstra la piece
A pluseurs, qui n'ert pas petite,
Si com la verté truis escrite
Par celui qui escrit cest conte,
Qui ou latin dou livre conte
Qu'il vit la fame et l'enfant sein
Et le voirre tint en sa mein.
ne conte pas chouse d'auvoirre,
Car il dist c'oncore est li voirre
En l'iglise, a Chartres, gardé,
Que cest miracle de par Dé,
Qui Soit meulz remenbré et seü
Et de ceus qui l'orrunt creü.
Foi est haute chouse et nobile,
Si com tesmoigne l'esvangile;
Foi hautement esploite et oevre,
Si com il apert en cest oevre,
Car foi en celle fame ovra:
Par sa foi l'enfant recovra.
Quant Nostre Dame ot mercïee
Et de son veu fu aquitee,
A Chamblé s'en retorna liee
O sa fille seine et hetiee.
ne voill mie me recreire
Des miracles qui font a creire
Que ge la verité n'en die,
Que Dieu fit por sa chiere amie,
La douce mere glorïeuse.
Ge ne travail pas en oeseuse
Se ge faz chouse qui apere
A l'enneur de Dieu et sa mere.
Quant il m'en ont le sen presté,
Drois est que je soie apresté
A leur seintes oevres descrire.
Quant d'ouvrer me donnent matire,
Bien voil que il m'i truissent prest.
En ce tens avint a Seint Prest
Aventure d'autre maniere
C'une fame qui ert teissiere
En cele vile que g'ei dite
Avoit une fille petite.
Quant la mere en son ovroër
Teissoit, l'enfant s'ala joër,
Si comme a coutume l'avoit,
Ne la mere mot ne savoit
Qui entendoit sa teille a teistre;
N'avoit pas veü sa fille eistre
De sa meson, dom ert eissue.
La garce fu enmy la rue,
Par la ville s'ala joant;
Entor l'eivë ala rouant
D'uns foussés et parfons:
Estoit plein d'amont dusqu'fons.
L'enfantet ou foussé chaï,
Dom a sa mere meschaï,
Car sa filleite fu neiee
Ne ceste aventure naiee
Ne poët pas n'estre teüe,
Car une fame de la rue
Delez le foussé tint sa voie
Si pres qu'il estut qu'elle voie
L'aventurë et aperceive.
L'enfant vit enfondree en l'eive,
Qui n'en paroit fors que seul tant
La robe qui aloit flotant.
La fame fu enpoëntee;
Comme fame s'est escrïee,
Qui est toz jors de crïer preste;
Grant noise fist et grand moleste.
Ses voisines huche et escrie
Et tous ses voisins que aïe
Et secors li vienent tout feire
A un enfant de l'eive treire
Qu'a trové ou foussé cheü.
Tuit li voisin sunt esmeü
Et corent au cri tuit a orne.
Neïs la mere triste et morne,
Pale, esbahie et esperdue
I est o les autres courue
Et ja pensoit en son courage
Son grant ennui, son grant dommage;
Criant aloit o vois hauteine:
« Dame de Chartres souvereine
Einsint crieit por sa fillete
Qui de l'eivë estoit ja treite
Tele comme chouse naiee.
Tant avoit de l'eive engorgiee
esteinz estoient ses esperis
Et l'alennissement peris,
Qu'el n'espiroit ne n'alenoit,
La boche et les eulz clos tenoit,
Pale ot le vis et sans coulor.
La mere, qui ert en doulour
Et toutes voies avoit fïance
En Nostre Dame et esperance,
Por ce que l'avoit appellee
Et sa fille a lé commandee,
En ses bras sa fille a seisie;
A la dame en qui el se fie,
A Chartres, acoilli sa voie.
Tretout son vignez la convoie;
Vers Chartres li font compaignie,
Et si ne cuidoient il mie
Que sa fille mes recovrast
Se Dex par virtu n'i ovrast.
mere, triste et irascue,
Plorant, a Chartres est venue.
Son deul feisant entre en l'iglise;
Sa fille a devant l'autel mise,
Qui en verité ert sans vie.
La haute dame, en plorant, prie
Que sa prïere einsi entende
Que sa fille vive li rende.
La douce dame glorïeuse
La mere qui ert angoisseuse
Regarda piteiablement
Et oï debonneirement
Son pleint, son plor et ses prieres,
Qu'il avint, ne demora guieres,
Que li enfés, qui estoit mort,
Mist hors, par la bouche, a grant gort,
L'eive qui ert ou corps entree,
Dom el avoit pris tel ventree
Qu'a pou le ventre ne creva,
Mes par miracle s'esseva,
Que l'eive s'en eissi tretoute
Si ou ventre n'en remest goute.
la fame einssi regarda
Que guieres enprés ne tarda
Qu'a sa fille, la pucellete,
Furent ouverz eulx et boucheite,
Car li esperiz repera
Qui tout ses menbres espira.
La mere fut esl ,
Qui devant estoit courrouciee,
Quant sa fille revint en vie.
A ma dame seinte Marie,
Dame de Chartres renommee,
Qui sa fille ot resuscitee,
Rendi graces o liee chiere.
A Seint Prest s'en ala arriere,
Sa fille seine en remena,
Que Dex de sa grace estrena.
autre miracle esprové
Ai dedenz le livre trové,
Que g'ei leü et reveschié.
A Bleve avint, en l'esvechié
Dou Mans, si com le dit la leitre.
Por ce le voill en roumans mestre
Que bien fet a amentevoir,
Car il est tout estroit de voir.
En celle ville qu'ei nommee,
Qui Bleve est par non apellee,
Une fame illuec habitot
Qui un filz genvre et petit ot;
De petit estoit assés,
Qu'il n'avoit pas quatre ans passés.
Un jor avint, si com lison,
Que son filz seul en sa meson
Lessa la mere et ala hors,
Qu'en la ville ot a fere lors,
Et, quant el ot fet son afeire,
Meintenant se mist au repeire.
Par la rive d'une riviere
Raloit en sa meson arriere.
Illuec s'areta un petit;
En l'eive regarda et vit
Drapiaus qui arrestés estoient
Et par desus l'eive flotaient.
Un baston que tenoit tendi
En l'eivë et si entendi
A ce qu'a soi peüst atreire
Les drapiaus; mes nou pot pas fere,
Tant seüst son bras esteser,
Car les drapiaus senti peser
Si que par soi nes pot movoir.
Merveilla soi que pot avoir
Entre ses dras estapissant,
Par quoi li drap erent pesant.
Gens apela qui li aiderent;
Les drapiaus arriere bouterent.
Quant a la rive furent tret,
La fame a leisir et a treit
Desvelopa touz les drapiaus,
Qui ansint commë en tropiaus
Erent ensemble amoncelé;
Regarda qu'ert dedenz celé.
voult quenut de son enfant
Qu'elle ot lessié sein et vivant;
Or l'a trové mort et naié,
Dom el a le cuer esmaié,
Qu'el ne set par quel mesch
Li est sorse certe pesance.
L'enfant plus et plus avisa
Que requeneü au vis a
Et, quant a son filz l' ,
Grant douleur le cuer l'en percha,
L'angoisse la point dusqu'a l'ame.
Lor li remenbre de la dame
Qui a Chartres vertus fesoit
Si com a son chier filz pleisoit,
Dom grant estoit la renommee
Ou païs et en la contree.
A icelle dame cria
Merci et o pleur la pria
Que son enfant vif li rendist,
Et ovesques voa et dist
Que tant ne quant ne sejorroit
Ne vers sa meson ne corroit
Devant qu'a Chartres, en s'iglise,
La haute dame eüst requise.
la fame se voa
A la douce damë a
Plus de pitié qu'eive en fonteine.
La dame qui de grace est pleine
Et de misericorde mere,
L'angoise et la douleur enmere
Que de son filz la mere avoit,
Qui dusques ou cuer la grevoit,
Li fist alegier par sa grace,
Car li enfes, enmi la place,
Rendi parmi la boche hors
L'eive qui li estoit ou cors,
Qui entree ert par tele enpeinte
Que l'ame li en ert esteinte.
L'eive issi hors a grant ruisiau
Que point n'en remeint ou vessiau
Dou ventre, mes tretout voida,
Car Nostre Dame li aida,
Qui ot de la mere pitié,
Et li fist si grant amitié
Et doucement la visita
Que l'enfant mort resuscita,
Si qu'ensenble ot santé et vie.
Mult fu la mere resjoïe
Quant vit le miracle espert.
Por le veu qu'el avoit offert
Acomplir, se mist a la voie
Portant o soi son filz a joie.
Droit vers Chartres s'achemina;
Onques jor d'errer ne fina
Dusqu'a Chartres la cité vint.
Le miracle qui li avint
De son filz a partout conté.
Graces rendi de la bonté
A la haute dame, en s'iglise;
Puis se rest a la voie mise
Portant son filz sein et hetié.
Si a tant d'errer esploitié
Qu'a son otel est retornee
Loant la Virge coronee.
dame qu'en a Chartres prie,
Dom tot bien vient et toute aïe,
Qui de toute ennor est doctrine
Et de cortaisie corine,
Me donne cortoise matire
D'un suen miracle cortois dire
Que la dame fist a Berchieres,
Une de ses viles qu'a chieres.
Celle ville ot bien en chierté
Quant son pöeir et sa fierté
I monstra comme poissant dame.
En celle ville ot une fame
Qui avoit deus filles petites,
Mes l'une de ces filles distes
Gesoit en un bers, petiteste,
Et l'autre estoit auques grandeste.
La mere en la garde a l'einee
Leissa la genvre enmaillolee
A garder et si  elessa;
L'enfant et l'ostel li lessa.
A aler hors en sa besoigne,
Un poi de la ville s'esloigne;
S'ot leissiez ses anfans andeus.
Estes vous uns hom trop hideus,
Trop lez et trop espoentable;
Croire devez que c'ert deable
Qui en forme d'ome s'ert mis.
Comme home s'en vint l'ennemis
Devant les anfans en l'otel;
Mes onques nus hom ne fu tel
Ne ne fu de tele estature,
Car trop ert grant a desmesure,
Dou voult et des cheveus horrible;
Ne poiz arrement que l'en trible
N'est si noir com il ot le vis,
Segont l'escrit le vous devis,
Qu'il ot les dens noires ytans
Que le vis et longues et grans;
Pleins ert de grant horribleté.
Pres des anfans s'est arreté
Et quant le vit la garce einz nee,
Durement fu espoëntee;
De poor s'en ala criant,
Loing de la meson hors fuiant,
Car la poor tant l'enpressa
Que meson et enfant lessa
Et fist son duel enmi la rue.
Este vous la mere venue,
Droit vers son ostel acorant.
En sa voie trova plorant
Sa fillë et mult esbahie
Et trenblant et espouentie.
Enquist li et l'areisona
Por quoi seule sa meson a
Et sa petite seur lessiee.
Celle qui tint chiere beissiee
L'aventure li reconta.
La mere moult s'espoënta
dist et m fu effraée;
Vers l'otel vest criant: « Ahee,
En tel duel et en tel angoisse
Entra la fame en sa meson.
Dedens trova moult grant arson
De feu, qu'il mal ot espletié.
Dou bers fu arse la moitié
Ou sa fillë estoit couchiee,
Mes dou feu n'ert point atouchiee.
Tout ert ars l'estrein dou berceul
Et li drap ars et li linceul
Que l'enfant ot entor ses naches,
Mes d'arsure signes ne taches
Ou cors de l'enfant ne parurent.
L'estrein et li drapel ars furent,
Mes onques le feu ne pot prendre
A la char qui est mole et tendre,
Car la dame l'avoit gardee
A cui elle estoit commandee,
A cui la mere la voa.
Li feu entor l'enfant trova
Et, quant a la char aprocha,
Si esteint que ne la toucha.
Ci ot miracle apertement;
mostra cortoisement
La dame sa grant cortois ,
Sa poissance, sa seignorie.
Quant ceste aventure ot veü,
La mere grant joie a eü.
Quant sa fille a trovee seine,
Sans querre terme ne essoine,
Vers Chartres se mist a la voie
Et assés de gens la convoie
De ses voisins, de ses amis
Por fere ce qu'avoit promis.
Sa fille, o tout le bers, porta
De qui santé se conforta.
A Chartres, a l'iglise vint.
L'aventure qui li avint
Conta a qui la vost entendre.
Son veu et sa promesse rendre
Ala, a l'autel, simplement:
Sa fille i offri humblement;
A la dame graces rendi,
Qui l'enfant du feu deffendi
C'onques sa char n'i fu brulee,
Et sauvement l'ot delivree
Des meins aus felon anemi.
Li bers, qui estoit ars demi,
Lessa en l'iglise, en memoire
Dou miracle, c'est chouse voire,
Si com ou latin le retreit
Icil dom j'ei le romanz treit,
Qui tesmoigne en son livre et dit
Qu'en l'iglise de Chartres vit
Le bers demi ars, par meint jor.
A Chartres ne fist plus sejor
La fame, eins retorna arreres,
O sa compaignie, a Bercheres.
convient que ge m'apareille,
C'un miracle de grant merveille
Que la haute dame fit die.
Cil miraclë a seignorie,
Seur les autres a digneté
Et, por sa grant nobileté,
Deüst estre mis tout devant;
Mes ge vois tout l'ordre sevant
Si comme ou livre est .
Por ce l'é ge ci
Qu'ou latin ai cest ordre pris,
Si n'en doi pas estre repris.
cel tens que g'ei devant dit,
Que venoient grant et petit
A Chartres, en pelerinage,
Que l'en feisoit le mestre estage
A la dame et sa mestre iglise
Et offrendes de meinte guise
I portoit chacun et gran don,
Le pueple de Chetiaulandon,
Ou terrouer de Gatinais,
Homes et fames demenais,
Pouvres et riches, s'asemblerent
Et tuit ensemble s'acorderent,
Comme gens pleins de charité
Et par sarmons amoneté,
C'un char de froment chargeroient
Qu'a Chartres, tot chargié, meinroient
A aïde a l'iglise feire.
Au char se pristrent tuit a treire:
Tant treirent et leur voie tindrent
Qu'en l'evesché de Chartres vindrent
A une vile, ou aisié furent;
Celle premier nuit i jurent.
Pluseurs ot de cels qui traioient
Que, por ce que, por voir, craioient
Estre a Chartres, a l'endemein,
Ne se garnirent pas de pein
Ne de point d'autre garison.
Ce soir ne firent garnison
Ne de pein ne d'autre vitaille,
Por ce qu'il quidoient sans faille
L'endemein a Chartres venir.
Ne voudrent chouse retenir
Que l'endemein eüst mestier,
Dom plus les estut dehetier.
Autres i ot de porveance
Qui estoient en grant doutance,
Qu'il n'i pensent pas a ateindre;
Car celle jornee estoit greindre
entr'eus ne cuidoient assés
Et ill estoient moult lassés
Et moult grevé et travaillié.
Dou garnir furent eveillié:
Pein acheterent et vïande
Tel com necessité commande.
Einsi ne furent pas commun,
Car desgarni furent li un,
Tretoute la greigneur partie,
Et l'autre part si fu garnie.
endemein matin se leverent,
Au cordes dou char atachierent
Lor colliers et lor couls enz mistrent
Et efforcie si pristrent
A tirer. Si trestrent forment.
Grant ert la charge de froment,
Si les convint moult ahenner,
A travaillier et a penner.
A grant suor et a grant peine
Vindrent, ce jour, a Chantereine,
A une ville desgarnie.
Il n'i a pas leue et demie
D'ilec a Chartres la cité;
Mes las erent, en verité,
Et estoit ja a l'anuitant,
Si ne porent aler qu'itant.
celi leu se herbergerent.
Cil qui orent pein, si mengerent,
Et cil qui furent desgarni
Furent malement escharni,
Car il orent fein et mesese,
N'il ne troverent rien qui plese
Ne que il puissent acheter:
Geün les convi arrester.
Si en ont moult grant duel eü
De ce erent desporveü.
Mes celle dame en qui servise
Il erent, par sa grant franchise,
Les porvit bien et soudement.
Li autre orent porvoiement
Par leur sen et par leur savoir,
Mes icist, ce devez savoir,
Par la grant debonneireté
A la dame de majeté,
Porveü et regardés furent.
Homes en celle ville esturent
Qui peins en sas repouz estoient
Que cinq souls acheté avoient
A garnison de leur mesnages.
Cil home, comme preus et sages
Et cortois et bien afeitié,
Orent des pelerins pitié
Qu'il virent de fein baaller
Et leur cors griement travaillier
En la bosoigne a la pucelle
Qui de Dieu fu mere et ancelle,
D'une moult haute cortaisie,
De douceur, de pitié garnie.
Se pristrent lors a porpenser,
Por guerir le pueple et tenser
Qui de vïande se demente,
Qu'il metroient leur pein en vente
Ne ja plus ne l'enchererroient
For tant comme acheté l'avoient;
N'en queroient que leur chatel.
Le pein mistrent en vente, a tel
Feur si com il acheté l'orent.
Greignor bonté fere ne porent:
S'autre foiz en dons leur donassent,
Ja si grant gré n'i gaaignassent.
Le filz de la Verge ennoree,
Qui la pitié et la penssee
Vit et quennut des vend ,
Et la fain des achat ,
Qui erent las et travaillié,
Voult alegier par sa pitié,
Et voult par vertu demostree
Que sa mere fut ennoree
Et essaucieë en tous leus,
Miracle monstra merveilleus,
Qui n'est en coustume venus.
Onques si noble ne vit nus
Puis le tens que Dex en terre ert
O ses deciples, qu'ou desert
Par sa vertu mouteplia
Les cinq peins et en apoia
Et saoula de genz cinq mille,
Si com l'en treuve en l'ivangille.
Miracle d'demonstrance
Monstra Dex par sa grant poissance
A l'enneur de sa douce mere,
Quar es sacz fist le pein suff
Que tuit en furent apaié.
Tant fu le pein mouteplaié
Par la vertu dou roi celestre
Qu'il suffist au pueple repeitre,
Qui grant besoig en ot eü.
Tuit furent dou pein repeü
Comme s'i venist a corbeilles.
Li vendëor orent merveilles
Ou il pöaient ce pein prendre,
Car il ne finaient de vendre
Pein et de deniers recevoir;
Et que il seüssent le voir
Dou numbre, les deniers conterent:
Entor quarente souls troverent
Qu'il orent du pein receü,
Et ont, en leur sas, pein veü
Autant come avoient devant.
Lor furent il apercevant
Que c'ert miracle ausint espert
Comme Dex ot fet ou desert.
tot le pueple ont raconté
Cest miracle, ceste bonté
Que la mere Dieu leur ot feite,
Qui en meint leu fu puis retreite.
Dou miracle tuit s'esjoïrent,
A Jhesu Crist graces rendirent,
Qui toz biens donne largement,
Et a sa merë ensement,
Qui son chier filz tant ot prïé
Que par lui furent avoié.
Li pelerin, a l'endemein,
Repristrent leur oevre bien mein
Et leur besoigne si parfirent
Que blé et autres dons offrirent
A Chartres, a l'iglise fere,
Et puis se mistrent au repeire.
Par cest feit poëz tuit savoir,
Et le devés tenir a voir,
Que la haute dame plus aime
L'iglise dom dame se cleimme
Qu'autres que l'en puisse trouver.
Par cest fet le poëz prover,
Quant au bienfeteurs de s'eglise
Monstra amor de tele guise
Que son filz por eulz tant pria
Que les peins leur mouteplia
Et fist miracles por s'ennor,
Telx com au tens ancïonnor.
Or sachiés donc certeinement
Que la dame especialement
Aimme, mes ce n'est pas des co ,
L'iglise de Chartres sur toutes.
voill pas mestre en oubliance
Un autre fet d'autel samblance
Que g'é trové ou livre escrit,
Que nostre sire Jhesu Crist,
Por sa douce mere ennorer
Et de Chartres l'iglise ovrer,
Fist en icelui tens meïsmes
Dom ci par devant vos deïsmes.
En icel tens, en ce detaire,
Cist fez, qui pas ne feit a taire,
Au pueple de Peviers avint
- Un chatel qui trois meins de vint
Leves est de Chartres loingtiens
Et est en l'esvesché d'Oliens,
A l'esvesque, de son demaine.
De ce leu meeismes demoine
Totes les gens, et clerc et lei,
Si comme ou livre trové l'ei,
Dou feu de Chartres sont espris,
De bonnes euvres fere enpris.
A leur despens, a leur efforz,
Un char qui fu et granz et forz
Firent feire et ovrer forment
Et le chargerent de froment,
Qu'a l'uevre de Chartres mener
Le voloient et eus penner
Et travailler en tel vaage,
Por fere leur pelerinage.
char treire tuit s'atellerent.
Tant le treitrent et le menerent
Et leur voie a jornee tindrent
Qu'o leur char pres dou Puysat vindrent.
Cil dou Puysat, grant et menu,
Hommes et fames, genvre et chenu,
Tuit de la ville hors
Si tout com les pelerins virent,
Et a l'encontre leur alerent,
Car volentiers les esgarderent.
Las les virent et travailliez,
Si leur distrent: « Car nos bailliez
Et cil reponent: « Cist afere
Cil virent la devocïon
Des pellerins qui las estoient
Et leur aïe refusoient
A grant besoign qu'il ont veü.
De pitié en sont esmeü
Et dolent qu'i sont escondit.
Au pelerins de chief ont dit:
« Seigneurs, quant prendre ne daigniez
dou Puisat, tout d'un randon,
Tantout au Puisat s'en corurent;
Un toniau de bon vin eslurent,
S'en treitrent a joie et menerent
Et au pelerins le donnerent,
Qui moult en sont esleescié.
Le tonnel ont tantout percié
Devant et detrés et en coste,
Et de s'escherpe chascun oste
Son hennap de que que il fust,
D'argent ou de madre ou de fust,
Ou soit de voirre ou soit de terre;
Tel comme il l'ot, sans autre querre,
Chascun son hennap defor treit.
Soventes foiz et a grant treit,
Dou vin qu'il avoient tant chier
Burent por leur soif estanchier.
A grant joië et grant leesce,
Sans garder ordre ne richesce,
Burent tretuit communement
Le vin qui leur sembloit pigment,
Tant estoit cler et savoré.
Au boi ont moult pou demoré:
Le vin burent dusqu'a la lie
Et de celle une grant partie,
Dom il n'erent pas ennoié.
Et quant li tonneaus fu voié,
Li doisiz ou tonniau remistrent
Et les donn beneïstrent
De leur don et les mercïerent;
A Demmedeu les commanderent.
D'eus se partirent a itant,
De treire leur char esploitant.
Quant mis se furent a la voie,
Dex, qui toz biens donne et envoie,
Mostra illec apertement
Biau miracle a l'essaucement
De sa douce mere Marie
- Cil Dex, qui tout a en baillie,
Li rois poissanz de paradis,
Qui cortois miracles jadis
Fist a la povre fame vueve,
Si com en escrit je le trueve:
Un pou qu'ot d'uille et de farine
Donna la fame en la famine
A Elye, le seint prophete;
Goute d'uille n'en fu deffeite
Ne la farine descreüe,
Ce doit estre chose creüe,
Car Dex son bien li foisonna
Por ce que por Deu donna.
preude fame en Dieu bien crut;
Ce pou qu'el ot point ne descrut,
Ainz ot assez, ce truis ou livre,
A lé et a son enfant vivre.
Li tonniaus vuiz, rempli de vin,
De ce qu'ot esté espuisié
Ne fu de rien amenuisié,
Car de par Dieu fu foisonné.
Cil qui le vin orent donné
Cuidoient por voir et sans doute,
Qu'ou toniau n'eüst de vin goute:
Vuit le cuidoient et legier.
Trousser le voudrent et chargier,
Mes trop le sentirent peser.
Ce pot moult a celui peser
Qui tous seuls porter le cuidoit.
Tuit se merveillerent ce que doit
Qu'ou tonnel a si pesant charge.
la bouche qui estoit large
Dedens le tonniau regarderent:
Plein et seurondant le troverent
De vin cler, fort et odorable.
Ce fu bien chose merveillable
Et miracle bien aparant.
Le vin sentirent plus flarant,
Soëf que basme ne que rouse.
Bien sorent que Dex ceste chose
Ot fet par cels qui le char meinnent.
Lors les rapellent et ateinent
Por retorner et por vöair
Comment Dex set bien porvöair
Cels qui lui et sa mere servent
Et quel loier il en deservent.
pelerin tornent arriere;
Cil do Puisat, a liee chiere,
Distrent: « Seigneurs, veez merveille
Quant cil miraclë espert virent,
Tuit ensemble grant joie firent,
Dex et sa mere mercïerent,
Dom seint vin treistrent et tasterent
Et burent, non pas gloutement
Com orent fet premierement,
Mes comme vin seintefïé,
Com se fussent communïé.
Ce vin sentirent darreniers
Meilleurs assez que le premiers.
La couleur voient belle et clere.
N'i troevent pas savor emmere,
Mes douce et savoree et sade.
Dou seint vin n'ert aucun malade.
Quant le coull en orent passé
Furent gari et respassé
De meinte grieve enfermeté.
Plus le bevoient por santé
Que por soif ne por glotonnie.
Le pueple de Peviers mercie
Dieu et sa mere glorïeuse,
Qui, por eus, oeuvre vertueuse
Apertement o demontree.
Plus que devant ont leur pensee
En la douce dame servir
Por sa grace meulz deservir.
Au char se pristrent de rechief
Por leur besoigne treire a chief,
Si com il l'orent commenciee.
Si ont tant leur voie avanciee
Qu'a Chartres vindrent a grant joie.
Ce qui leur avint en la voie
Conterent sanz ajouter fable,
Par bon tesmoig et veritable.
Leur offrendes humblement firent;
A la dame graces rendirent
Qui mere est a son criator,
Puis firent a Peviers retor.
ce meïsmes tens avint
Biau miracle, qui de Dieu vint
Et de sa mere debonaire,
Por s'iglise de Chartres fere,
Et, por ce que ge sei de voir
Le vos voill ge fere asavoir,
Car ja par moi n'ert chouse dite
Se ce n'est verité escrite.
Ensivre voill les escritures:
Ge ne cont pas les aventures
De Gauvain ne de Perceval!
Cist fez au gens de Boneval
Avint que ge vos voill conter
Se il vos plest ja ecouter.
De Bonneval, vers Chetiaudun,
Les gens pristrent leur conseil d'un
Leur char ferë et si le firent.
De vive chauz grans sas emplirent
Et desus leur char les trouserent;
A l'oevre a Chartres le menerent,
Comme preuz et comme sené.
Leur char orent atant mené,
Qui des sas chaus estoit plein,
Qu'i enmi les chans furent plein,
De toutes villes esloignié
Plus que ne leur fust besoignié.
piece orent biau tens eü,
Enprés le biau tens ont veü
Le tens troubler et ocurcir
Et l'eir espoissier et nercir
De neires nues et hideuses,
Troubles, espesses et plueuses.
Si commença si chargemment,
Si fort et si espessement
Seur aus a verser et plovoir
Qu'il leur convint par estovoir
Lessier collier, char et chaable,
Car tant ert la pluie chargable
Que tuit ensemble s'enfoïrent
Et la ou porent se tapirent,
Comme esbahi et esperdu.
Tout quiderent avoir perdu:
Et char et quant que dedens ert.
Enprés fu li ers descouvert,
Si cessa et chaï la pluie;
Li biau tens, qui pas ne m'ennuie


Cil viennent a leur char arriere,
le troevent en tel maniere
Comme devant lessié l'avoient;
Mes une grant merveille voient
Que ge vos cont tretout por voir:
Trois foiz virent le char mouvoir
D'un leu en autre, sans touchier.
Lors s'en vont plus pres approchier,
Si voient une autre aventure:
Les sas touz seins sans moilleüre
Qu'un fil d'eive n'i fu cheü
Ne quel s'onques n'eüst pleü.
Dex, qui tot puet, le roi celestre
Qui daigna de la Virge nestre
En tel maniere et en tel guise
Qu'a l'enfanter ne fu maumise,
Garda les dons d'estre maumis
Qui avoient esté promis
A sa douce mere et voëz:
Moilliés n'i furent n'enboëz,
Mes seins com s'eüssent esté
Au solleil, tout le temps d'esté.
La tierce vertu a Dex feite
D'une fame qui ert contreite.
Passé avoit un an entier
Que par voie ne par sentier
N'estoit venue ne alee.
Desus le char estoit troussee,
Que aler ne pot ne venir.

Mais Dex, par sa mere, y ouvra,
Car la contreite recouvra
Sa force et si fu redreciee,
Dom el fu moult eleesciee.
Quant touz ces trois miracles virent,
Li pelerin moult s'esjoïrent;
Dieu et sa mere en mercïerent;
Leur besoigne paracheverent
O joie et o devocïon.
Quant orent leur oblacïon
Feite a Chartres et leur prïeres,
Si s'en retornerent arrieres.
autre fet vos voill descrire,
Mes ce n'est pas de la matire
Ne de Rolens ne de Paris.
A Paleiseul, de lez Paris
La noble et la rëau cité,
Avint le fet, por verité,
Que ge voy ci amenteü;
Si ne doit pas estre teü:
Non sera il, se onques puis.
Li sires de la ville un puis
Avoit dedens sa forteresce.
Li puis ert de grant parfondesce
Et d'amont dusqu'au fons perré,
Com se ce fust chemin ferré.
De pierres grouses et menues,
Quarre , rondes et agües
Ert entor, dusqu'aval, muré.
Li sires voult qu'il fust curé,
Si l fist fere a un bacheler
- Guillaume se fist apeler.
Quant li vallet ou puis estoit
Aval et il le nesteoit,
Les pierres furent si desjointes,
Com  s'es fussent de meins enpointes,
Si que tot li puis desperra;
La matire se deserra
Aval cheï l'evre perrine.
Cil qui oïrent la ruïne
Quiderent que ce fust tonnerre.
Vers le puis corent moult grant erre,
Enz regardent et ont veü
Grant monceau de pierre cheü,
Dom ill i ot moult grant plenté.
Bien quiderent qu'acraventé
Fust desouz le monciau de pierres
Cil qui estoit dou puis curierres,
Qui ens naitoier le devoit.
Nus n'ot le vallet ne ne voit,
Si quident por voir qu'i soit mort.
Si crïent tuit a grant effort:
« Sachiez de voir: mort est Guillaume!
A vos la mere au bacheler,
Pale, esbahie et effraée,
Qui ert venue a la crïee.
Quant de son filz ot la novelle,
La dame de Chartres apelle;
Son filz en sa garde comande
Et dit: « Damë en cui commande
Et li chevallier de la mort
Au vallet si dolent estoit
Que nulle cure ne mestoit
En son puis qui ert depecié:
Plus ert dou vallet corrocié
Que de son domage demoine.
Ouvriers feit quere, a quelque poine,
Et tost leur commande a ouvrer
Au puis des pierres delivrer,
Por le vallet hors dou puis treire.
Li ouvrier en ceste oevre fere,
Que il volentiers,
Mistrent trois jorz tretous entiers
Sans avoir guieres de sejor.
Et quant li ouvrier, au tiers jor,
Orent tant en parfont ouvré
Qu'fu li puis delivré,
Si prez dou fonz sont descendu
Que le vallet ont entendu
Au parler et l'ont escouté,
Qui sous les pierres ert couté.
Si en sont forment esbahi
Et dedenz lors sont esjoï
Quant il voient qu'il n'est pas mort.
La dame de Chartres de mort
L'ot par sa pitié defendu,
Qui de la mere ot entendu
Le cri et porté devan Dé,
Quant son filz li ot commandé
Et dou tout l'ot mis en sa garde.
La douce dame qui regarde
Les besoigneus la regarda:
Sous la ruïne le garda
Et le sauva en tel maniere
Que au chöair cheï premiere
Une pierre bien grant et lee.
Au lé dou puis fu arrestee,
Dusqu'au vallet ne puet descendre
Et retint l'autre pierre mendre
Que nulle au fonz n'en descendi.
Des menors pierres deffendi
Le vallet ou puis la grant pierre.
Dou plat estoit, non pas sor querre
Et porprenoit puis le lé.
Desous la grant pierre, celé,
S'estoit li vallez estapis,
Com se fust couvert d'un tapis,
C'onques pierre vers lui ne vint.
Einsint de par Dieu li avint
Que il n'i ot ne cop ne plaie.
Savoir poëz que bien emplaie
Son servise, non pas ne pert,
Cil qui Dieu et sa mere sert.
la grant pierre fu levee
Et hors dou puis treite et portee
Et li vallet fut amont treit,
A touz a conté et retreit
Que la dame de majeté,
Par trois jors qu'ot ou puis esté,
L'ot conforté et soutenu
Que mal ne li fu avenu,
Fein ne soif, ne chaut ne freidure,
Ne sus son cors n'ot bleceüre,
Car nul cop n'i pot recevoir.
Dom l'en doit croire tot por voir
Qu'ovec lui estoit en aïe
La tres douce seinte Marie
Qui le vrai filz Dieu enfanta,
Qui de perill le garanta.
Par trois jors fu ou puis sanz peine
Come Jonas en la baleine;
Car cil Jonas senefie,
Le filz de la Virge Marie,
Par la prïere de sa mere,
Le sauva de la mort enmere.
Dou puis einsint hors s'en issi
Cum Jonas dou poisson s'eissi,
C'onque nul mal n'i ot eü.
De parens fu receü
A grant joie et de amis;
Chacun en joie ot son cuer mis:
Fu ausint grant, par verité,
Comme s'il fust resuscité.
bachelers, sans demorance,
Qui en son cuer ot reme
De la bonté, pleine et parfeite,
Que la mere Dieu li ot feite,
A Chartres, ou el est servie,
La requist o grant compaignie
Des gens qui ovec lui alerent,
Qui la chouse ilec temoignerent
Einsi comme el ert avenue
Et a leur iauz l'orent veüe.
Li vallet pas ne s'oublia:
Dieu et sa mere mercia;
A la dame graces rendi
Qui de la mort le deffendi,
Et, quant il ot fet ses prïeres,
A Palleiseul torna arrieres.
memoire si me resveille
A conter un autre merveille
Qui avint a Chartres meïsmes.
Cil qui le latin en fist primes
Dit que il vit et quenut l'omme,
- Et Guillaume ou latin le nomme -
A cui avint ceste aventure.
Guillaume avoit eu routure
Dom il ert si rous et trenchiés
Qu'il aloit a caleforchiés
Pas avant autre et belement.
Povres ert et veulz ensement.
D'enfermeté et de feblesce
Ert corbes, non pas de veillesce.
Un baston en sa mein tenoit
Dom son feible cors soustenoit.
A poine se poet lever
Se moult ne se voussist grever.
Ja soit ce qu'il aloit a poine,
Soufrir li convenoit la poine
D'aler, chacun jor, a l'iglise,
No mie tant por le servise,
Mes por querre sa soustenance
Et de sa pouvreté legance
Par aumones qu'il demandoit,
Com necessité commandoit,
Qui ne puet nulle loi tenir.
Aler, toute jor, et venir
Li convenoit por querre aïe
De coi il soutenoit sa vie,
Ja ce qu'il fust feibles et veulz.
Chacun jor, vöeit o ses eulz
Miracles apers avenir.
De plorer ne se pot tenir.
O pleur et o soupir amer
Commença lors a reclamer
La dame dou ciel et des anges:
Quant elle au pelerins estranges
Fesoit bonté et cortoisie,
Donc devoit el meulz fere aïe
A lui qui ert son queneü
Et son privé, qui ot veü
Meintes de ses oevres privees
Et des vertus qu'el ot montrees
A ceuls qui l'avoient requise
D'estranges terres en s'iglise.
Si ert bien droit, par quenoissance,
Qu'en celui feïst demonstrance,
Par vertu, que tant chier l'eüst
Que par lé santé receüst.
La douce dame debonneire,
Qui au  hom vouloit feire
Grace et bonté et cortoisie,
Sa requeste fist acomplie,
Car ses prïeres entendi
Et pleine santé li rendi.
Par sa grant debonneireté,
De tretoute s'enfermeté
Le gari et de sa routure.
Aler le fist droite aleüre
Ja ce que corbe estoit pieça.
Tout le gari et redreça;
Seins et droit fu et sanz feiblesce,
Ainsint com s'il fust en genesce.
cil miracles fu veü
Et parmi la cité seü,
Tuit furent de joie avivé
De ce qu'a leur voisin privé,
Qui estoit de leur norreture,
Avenue ert tele aventure
Com il virent en verité.
Toute s'esjoï la cité.
De lui disoient comunement
Ce qu'en dist ancïennement
De celui la qui maladie
Fu jadis sanee et garie
Par seint Pere et par seint Johan:
« N'est ce cil qui seoit oan
En celui tens, en cel termine
Que Guillaume ot tel medicine
Par la devine megerresse,
Avoit de malades grant presse
Qui en l'iglise demoraient,
A Chartres, et qui se gesaient
Parmi l'iglise les a les
Et en et en les;
Chacun garison et aïe
Atendoit de sa maladie.
, qui ert piteables
Et de la bonté remenbrables
Que la mere Dieu li ot feite,
Sa volonté a a ce treite
Que en l'iglise serviret
La dame ne ne partiret
Jamés nul jor de son servise.
Des malades qui en l'iglise
Demoroient reçut la cure
Et leur vie et leur norreture
Leur porchaça diligiaument
Et leur departi leiaument
Ce qu'i leur avoit porchacié.
Le fes qu'il avoit embracié
Soustint tant com il fu en vie,
De bon gré et sanz felonnie.
Toutens les malades servi
Tant que la grace deservi
De Dieu et de la douce dame
Et la salvacïon de s'ame.
miracle oïr vos pleise
Qu'i n'est pas reson que ge teise.
Si con ge truis en l'escriture.
D'un chatel qui siet sus Eüre,
Qui Corbeville est appelé,
Fu tout li pueplë atelé
A un char qu'a Chartres menoient,
Que troussé et chargié avoient
De lons tres et de grous merrien,
Qu'avis leur est que c'ert la rien
Qu'il eüssent en leur baillie
Dom meulz pöaient fere aïe
A l'iglise de Chartres fere.
Au char se pristrent tuit a treire,
De servir Nostre Dame enpris
Et par essamples bien apris
D'autre gent qui einsint servoient
La dame des dons qu'il avoient.
Tant orent leur chemin tenu
Que a un leu furent venu
Qui de leur ville ert pres assez.
Le jor, travailliés et lassés
Furent et virent anuitier;
Si orent de repous mestier,
Et a repouser les cuita
Quant ill virent qu'il anuita.
Le char lesserent sans targier,
Qu'aler se vouloient herbergier.
avint un grant domage
A un vallet de genvre
Qui ot mis un sen vestement
Sus le char, que si vistement
Treit a sei qu'il l'en mescheï,
Car sus un de ses piez cheï,
Tout dou trenchant, une coigniee
Qui ert sus le char encruchiee
- Ne sei qui mise l'i avoit -,
Dom le vallet mot ne savoit.
Cil qui ot sa robe enpoigniee
A soi la treit et la coigniee
Sus son pié feru tel coup a
Que trois des ortaus li coupa,
Fors qu'au trois piaus par de sos tindrent.
Tuit si conpaignon vers lui vindrent,
Plein de douleur et de pesance,
Quant oïrent la mescheance.
Leur prestre meïsmes i vint,
Qui de ce qu'au vallet avint
Ert moult dolent et esmaié.
De la plaie au vallet plaié,
Grant russiau de sanc decoroit.
Chacun por voir i acoroit.
Dou vallet, qui si ert blecié,
Erent tristes et courrocié.
Li prestres, qui au preu veilla
Dou vallet, a cels conseilla
Qui de lui plus s'entremetoient,
Que les trois ortaus qui tenoient
Au pelestes de souz entieres
Meïssent en leur leus arrieres
Et asseüssent sagement
Et liassent estroitement.
cil fu lié et bendé
Com li prestres l'ot commandé,
Porter voudrent li bacheler
Aus otels o els osteler;
Mes cil ne leur vout otraier.
Onques ne le sorent praier
D'aler o els; bien contredit
Et aferme forment et dit
Que sous le char ostel prendra,
La misericorde Dieu atendra
Et le conseil et la vitoire
De la douce dame de gloire
En cui servise il se navra.
Ja autre ostel, ce dit, n'avra
Fors que souz le char seulement.
Illec prendra herbergement.
Celle nuit, souz le char gerra
Et illec morra ou guerra.
Si com il li vint a pleisir,
Souz le char le mistrent gesir.
, toute nuit, le lesserent.
A l'endemein matin leverent,
A leur char arriere revindrent,
Vers le navré leur voie tindrent
Por veoir se il se douloit
Ou meins ou plus qu'il ne souloit.
Le voir en voellent esprover.
Plus dolent le cuident trover,
Si comme au navrés coustume
Que la douleur plus leur alume
Quant la plaie s'est refreidie.
Li vallez seins, sans maladie,
Liés et hetiez et en bon point
Trovent comme s'il n'eüst point
Esté ne navré ne plaié.
Bien ot son servise enplaié
Quant la haute virgieine
Qui les ames et les cors seine
L'ot si gari et respassé
Que cuir tranchié ne ous quassé
Ne paroit, fors c'une lignete,
Petite, soutille et grellete,
Le leu de la plaie mostroit.
Cousturier mortel ne costroit
Si soutilment n'en tel maniere;
Moult est la dame boene ovriere,
Qui sot fere tele jointure
Qu'i n'i paroit point de costure.
Tuit ensemble grant joie firent
Quant tel miracle avenir virent,
Si espert et si esprové,
Que sein et hetié l'ont trové
Celui qu'einsint navré lesserent.
Dieu et sa mere en mercïerent.
L'afere qu'orent commencié
Ont parfet et tant avancié
Qu'a Chartres vindrent o grant joie.
En l'iglise, qui la montjoie
De paradis estre resemble,
Entreirent tuit joieus ensemble.
O humblesce, o subjectïon,
O foi et o devocïon,
Rendirent graces a la dame
Qui est salu de cors et d'ame.
cel tens ravint demenais
A Batilli, en Gatinais,
Autre mervoille, belle et voire,
Que l'en doit bien mestre en memoire.
Le prestre de la ville estoit
Sages hom; si amonestoit
Moult souvent ses parroissiens
Qu'a ces autres bons cretiens
Dou païs essample preïssent
Et que a servir empreïssent
La dame de Chartres de dons,
Si qu'el leur rendiest guerredons
Et les gardast de mesestance,
De meschief et de mescheance,
Et leur enfanz et leur meignee,
Que chouse n'en fust perillee
Ne n'i eüst mal ne domage.
Li parroissïen, comme sage,
S'acorderent a leur provoire
Et promistrent por chouse voire
a la haute dame ennoree
Qui dame ert de Chartres clamee
Moinraient un riche present:
Un char tout chargié de froment,
Combien qu'il i eüst de coust.
Ja iert pres de la mi aoust;
Si mistrent jor, sans plus terme prendre,
Qu'iroient leur promesse rendre.
Entre itant une grant merveille
Avint tretout droit en la veille
De celle seinte Assumpcïon
Dom ge vos ei fest mencïon.
A ce jor, a celle vegille,
Fist une fame de la ville
Une soe genvre fillete
Qu'el avoit, belle pucellete,
Aler au puis de l'eive querre
un vessiau, qui n'ert de terre,
Einz est, si com ge lui, d'arein,
Prist la meschineste en sa mein.
Au puis ala plus tost qu'el pot
Et portoit en sa mein son pot.
L'escrit ensuis tant com ge puis,
Qui descrit quelx esteit cil puis
Ou toute la ville puisot:
Set taises d'amont le puis ot
Dusqu'a l'eive, tant ert parfont,
Et trais de l'eive juqu' :
Ci avoit moult grant parfondeice!
La pucellë au puis s'adreice;
Sus le puis, por puiser, s'acline,
Mes tant par se fu la meschine
De desus le puis aclinee
Qu'el est dedenz le puis tumbee,
Les piez amont, .
Tant par i ot plus de meschief
Et plus griement li mescheï
Quant le chief avant i cheï.
Au fonz de l'eive ou l'efant ert
Feri son chief si que s'ahert
Le fanc et la boue a sa teste.
Ce fu bien chose manifeste,
Car la boue fu bien trovee
O ses chevelx entremeilee.
fu ci cas espoëntables,
Et fut il bien profitables,
Car la mere Dieu l'ot sauvee
Et desus l'eive ramenee.
A la vegile de la feste
Fu la haute dame bien preste
A feire a la pucelle aïe.
Entretant sa mere esbahie
Fu forment et espoëntee
Comment tant estoit demoree
Sa fillë a l'eive puiser,
S'elle eüst demoré puis ier;
Si s'est elle assez merveillee.
Vers le puis s'est lor adreciee
Por savoir que ce poët estre
Et regarda destre et senestre,
Savoir se sa fille veïst.
Quant ne la voit, si s'esbahist;
De poor le cuer li foï
Con s'el fust espaloï.
s'escria comme angoisseuse:
« Dame de Chartres glorïeuse,
Lors s'aprocha do puis plus pres
Et regarda dedenz enprés:
Sa fille vit seur l'eive ester
Et ses drapiaus desus floter.
Lors s'aperçut qu'el ert vivant,
Si fu mains triste que devant
N'encore ne fu pas seüre.
En lé conforter mist grant cure;
Si la prist a aseürer
Por meilz s'aventure endurer,
Si qu'el ne fust enpoëntie
Tant que li faillist cors et vie.
Si li promist que maintenant
El metreit conseil avenant
Et aïe porchaceroit
Par quai dou puis treite sereit.
puis se departi atant
La mere dolente et hatant
Comment conseil et paine
Que sa fille soit dou puis treite.
Tous ses voisins huche et escrie
Et si leur requiert que aïe
Il viennent hastivement feire
A sa fillë hors dou puis treire,
Qui par meschief i est cheüe.
Quant ceste chose ont entendue,
Li voisin forment s'esbahirent.
Meintenant des ostex saillirent
Et o la fame au puis corurent;
Mes doutans lors et esbahi furent,
Car il virent la meschineite
Dou puis aval sus amont treite
Et au meins au truil se teneit.
De vertu a celle veneit
Qui mere est de misericorde,
Qui, sanz eschielë et sans corde,
L'ot d'aval amont amenee
Por ce qu'el li fu comandee.
eschielle n'ot la meschine
Fors que celle eschielle devine:
C'est la dame d'ou Dex vost nestre;
Icelle est eschielle celestre
Par quei montent li pechëor
Ou ciel, a nostre sauvëor,
Qui, par la prïere a la dame,
Nos veille sauver, cors et ame.
Quant les gens ce miracle virent,
La pucelle en leur bras seisirent,
Si l'ont autretant conjoïe
Con s'el venist de mort a vie.
Chartres l'ont o euls menee
A la dame qui l'ot sauvee.
Graces a la dame rendirent,
Leur dons et leur offrendes firent;
A toz conterent l'aventure.
Li prestres presens la figure
Dou puis conta et la façon:
Les pierres orent li maçon
Par dedenz le puis si murees
Et si jointes et si serrees,
Si com li escriz le devise,
Que ne peüst, en nulle guise,
Nus hom entre deus piece meitre,
Si com le tesmoigne la leitre
Dou latin que ensivre doi,
Plus espés que l'ongle dou doi.
Dou lé dou puis dist il la some,
Qui si est les qu'il n'est nul home,
Tant seüst enforcher son pas,
Qui enjamber le peüst pas,
Ne ses jambes peüst estendre,
Qui le lé dou puis poïst prendre.
Einsin ert le puis conpassés.
Li prestres et autres assez
Le tesmoingnerent tot por voir.
Par quoi vos devez tuit savoir
Que par sei dou puis n'eissi mie
La pucellë, ainz ot aïe
De la haute Virge raïne,
Qui l'en trest par vertu devine.
miracle de haut pris
Qu'ou latin ai trové et pris
Vos voil enseigner et aprendre,
Car trop cuideroie mesprendre
Se je ne le vos enseignoie,
Car je sei la chose veraie
Et le miracle bel et gent.
A Chartres avoit une gent
Qui Chartres aiment par costume;
Tot ne geisent il pas sus plume,
Si sont il gent de grant proësce;
A Chartres ont leur forteresce,
Clouse des fosez Sainte Foi;
Vers Dieu et sa mere ont grant foi
Et d'une rue ont la baillie
Qui a non la Bretonnerie:
Ce sont Bretons, né de Breteigne,
De Seint Mallon portent l'enseigne.
gent de Breteigne nee,
Un jor, si firent leur annee:
Pallement tindrent et concille.
Trestuit les Bretons de la ville
I furent, prestre et clerc et lei.
Si promistrent que, sans delei,
A l'iglisë un char meinroient,
Si com les autres gens fessoient,
Chargié de pierre, a l'euvre feire,
Ne compaignons en cest afeire
N'auroient fors ceus de leur terre.
Un seir, por aler lor char querre,
Emprés souper, trestuit s'esmurent,
Car cremeteus durement furent
Qu'autres avant els i venissent,
Qui le char premerein pr .
Por ce murent il a celle hore;
Nus a Chartres ne fist demeure:
Il n'i remest Breton ne Breite
Qui puest a char a chareite
O colier ne o corde treire,
Qui tost n'alast en cest afeire.
aler ne furent point targié
Au char, de grans pierres chargié.
Trestuit ensemble s'en allerent
Et de treire moult s'esforcerent
Sans avoir d'autre genz aïe,
Qu'il n'orent en leur compaignie
Fors que cels de leur nacïon.
O foi et o devocïon
au char grant et menu.
Tost fussent a Chartres venu
S'enpeschiez nes eüst fortune,
Car estelle nulle ne lune
Ne luiseit ne autre lumiere,
Mes en merveilleuse maniere
Hert la nuit hideus et oscure
Et l'eir espés a demesure.
Tel tens feiseit qu'il ne savoient
Ou estaient ne ou aloient.
Le lignage « Brarisïon »
Crïent, « Autrou » et « Marïon! »
L'un ne poët l'autre voier;
Dom il les estuet forvoier.
Dom forment erent esmaié
De ce qu'estaient forvaié,
Qu'il ne virent sentier ne vaie.
Mes la dame qui tout avoie,
De douceur pleine et de franchise,
En cui besoigne, en cui servise
Il estoient, les avoia;
Car por s'amor Dex envoia
Trais brandons de feu qui ardoient.
En l'eir de sus le char pendoient.
Dex l'eir oscur enlumina,
Les forvaiez rachemina.
Com il fist les filz Israël,
Qui orent soffert grant flaiel
En Egypte, mes a l'essue
Les conduit, de jour, par la nue
Et, de nuit, par feu les mena,
Tot autresi Dex assena
Les pelerins sa douce mere;
Car la nuit oscure fist clere
Par les brandons en l'eir pendans,
De toutes pars rendans.
De Chartres l'iglise et la tor
Et toz les leus d'ilec entor
Virent en espert et quenurent.
Dou miracle merveilliez furent.
De pitié pristrent a plorer,
Dex et sa merë a orer
Et a genous la mercïerent.
« Te Deum Laudamus » chanterent
Prestres et clers, a eslevé ton.
ne furent pas li Breton
De la mesnie Chapalu.
Car la damë a cui salu
Li ange dou ciel aporta,
Moult hautement les conforta
Et leur fist grant grace et grant don.
Tant les conduirent li brandon
Que il furent droit avoié.
Conduit furent et convoié
Par celle clarté seignorie
Dom l'estelle de mer, Marie,
Qui par la mer les nes conduit,
Lor envoia dou ciel conduit.
Par lé fu l'eir enluminé
Et li Breton acheminé,
Qui si leur droite voie tindrent
Que a Chartres o leur char vindrent.
de meinte maniere
Ouvra Dex por sa mere chiere,
Au tens que l'en ouvreit s'iglise
A Chartres, si con le devise
Li livres et le tesmoignie,
Dom dit vos ai une partie.
Mes les escriz ici devisent
Qu'ainz que ci miracle avenissent,
Avint un signe merveilleus
En l'iglise, non pas ailleus.
Cil qui fist le latin reconte
Que il et meint autre, sanz conte,
I estoient presentement
Et qu'il virent apertement
Un semadi, enprés complie,
Que l'iglise fu raëmplie
D'une clarté, d'une lumiere
- Ne sei par voste ou par verriere.
Dedans l'iglise descendi,
Dom l'iglise si resplendi
Que tuit en furent esbahi
Et li oil de cels esbloï
Qui celle clarté regardoient,
Et li cierge, qui cler ardoient,
Toute leur clarté en perdirent.
Et ovec un escrois oïrent
Qu'avis leur fu qu'eüst tonné.
Nus tonnairres n'eüst donné
Si grant escrois ne si grant ton!
De verté dire nos venton,
Car croire devon, sanz faintise,
Que la douce dame en s'iglise
Entra et la seintefia,
Et son filz requist et pria
Que por s'iglise tost ouvrer
Volsist miracles demostrer.
Par cest signe que vos ai dit,
Tuit li miracle devant dit
Et cels que je vos ai a dire,
Si cum ge truis en ma matire,
Avindrent a l'enneur de celle
Qui de Deu est mere et ancelle.
verité dire me vant!
Quant cil miracle que devant
Vos ai conté orent esté,
Que Dex, li rais de majesté,
Ot fet por l'enneur de sa mere,
Cil Dex, que reclamons a pere,
Fist en cel tens, en cel deteire,
A un chatel qui siet sus Leire,
Qui par non est Soilli nommé,
Un biau miracle et renommé
Que vos porrois par nos aprendre
Se un poi me volez entendre.
Une dame de haut parage,
Gentil de cors et de lignage,
Preude dame et relegïeuse
Et vers le monde gracïeuse,
Tint de Soilli la seignorie.
Celle dame d'oneste vie
O sei norrisseit un effant
Qui esteit filz d'un sen sergent.
La dame l'ot sus fonz tenu.
A l'enfant fu bien avenu,
einsint l'amoit de norreture
Com s'il fust son filz de nature.
Son filleul estoit de baptesme.
Mes une aventure moult pesme
Li avint par grant mesestance.
Si comme le portoit s'enfance,
Li enfant seuls joër s'ala.
Un jor, vers l'eive s'avala
Cum cil qui n'estoit guieres sage,
Qu'i n'avoit pas doze ans d'aage.
Un fossé ot illec ou l'onde
De Leire estoit grant et parfonde.
Cil se trest la com desvoié,
Dedenz chaï, si fu naié,
Si com Dex le vout destiner.
Atant fu l'eure de digner,
Que la dame mengier voloit.
Li enfant, si com il souloit,
Ne vint pas au mangier sa dame:
En toute la meson n'ot ame
Qui l'enfant moult ne demandast
Et a querre nel commandast.
L'en le hucha et apela,
L'en le quist deça et dela,
Mes ne fu pas trové por querre.
Son pere et sa mere en terre,
Qui de leur filz cremeteus erent,
Parmi la ville le cercherent
Par toz les leus que il cuidaient
Ou li autre enfant reperaient,
Mes n'en porent oïr novelle.
Le cuer leur deult soz la memelle
N'il ne sevent qu'il puissent feire.
Vers l'eive se pristrent a treire.
Dedens l'eive gardent atant,
Si voient la robe flotant
De leur enffant, que bien quennurent.
Si grant duel et si haut cri murent
Que la ville en fut esmeüe.
L'aventure est par tost seüe:
Tuit i vienent, tuit i acorent,
Tuit por l'amor de l'enfant plorent.
L'enfant traient de l'eive hors,
Qui d'esvë avoit plein le cors,
Et bien pareit qu'i n'ert pas vis,
Aus ielz clos et au pale vis,
Et que nul membre ne mouvoit:
a estre mort le provoit.
La dame qui ert sa marraine
La novelle sot darr ,
Car ne li ousoient noncier,
Qu'il la doutoient correcier.
Toutevois li covint savoir,
Et quant la dame sot le voir
Et la mort sot de son filleul,
Autel pleint fist et autel duel
De son filz esperitüel
Com s'il fust son filz naturel.
La dame, qui grant amitié
Ot vers l'enfant et de pitié
Avoit le cuer atendraié,
Corut voier l'enfant naié.
Quant le voit, son duel renovelle.
La dame de Chartres apelle
Qu'a cest besoing secors li face.
Moillee ot de lermes sa face
Et ot contricïon;
Si pria o devocïon,
Come de cuer douce et piteuse:
« Dame de Chartres glorïeuse,
Quant la damë ot fet son veu,
Maintenant comanda a prendre
L'enfant par les deus piés et pendre,
Et lïer les piés a un fust
Si que la teste desoz fust.
Si come el dit, ainsint le firent:
L'enfant par les deus piés pendirent,
Si que la teste aval pendi.
Meintenant li enfant rendi
D'esvë une trop grant gorgiee
Par la ou il l'ot engorgiee:
C'est par la bouche qu'ot ouverte.
Nus ne creüst pas chose certe
Que d'esve fust si grant ventree
Dedenz si petit ventre entree.
Quant l'eive fu de cors eissue,
La parolë et la veüe
Li revint par vertu devine,
Car la haute Virge raïne,
Qui d'autres raïnes est gemme,
I ovra por la bonne dame,
Qui avoit en lé sa fïance.
Moult li valut foi et creance,
Humblescë et devocïon,
Si comë au centurïon
Qui por son sergant tant pria
Que Dieu de mal le deslia.
Par tel semblant, par tel maniere,
Par la dame et par sa prïere,
Li enfant qui esteit peris
Revesqui et li esperis
Li fu arriere ou cors rendus:
Vif, seins et saus fu despendus.
La dame en fu moult esjoïe,
Le veu qu'ot fet n'oblia mie:
Chacun an des lors, par usage,
Fist a Chartres pelerignage.
Tant com ou sicle demora,
A Chartres la dame aora,
Qui nos gart et qui nos deffende;
Chacun an porta son offrende.
Cest usage einseint meintint
Tant con Dex en vie la tint.
livres me done matire
D'un autre biau miracle dire
Que celer mie ne vos dei,
Si con Guillaume de Soudei
Un chevalier de grant afeire
Qui le voir n'en vost mie teire,
Le reconta tot mot a mot.
Maint de ses amis qu'il amot,
Qui oveques lui venu erent
A Chartres, si le tesmoignierent.
Cil chevaliers qui fu naïs
De Soudei dit qu'en son païs
Avoit deus homes bien contreires:
Li uns d'aus d'un oel point ou guieres
Ne vit, car de blanc l'ot covert.
Menesterel estoit espert
Ausint come fut lechëor
Et mauparlier et janglëor;
De cort en cort se remüet;
Et li autres homs ert müet
De la langue une grant partie,
Mes il avoit bien clere oïe.
Cil borgnes, qui esteit janglierres
Et echarnissant et bordierres,
Avoit oï et entendu
Que Nostre Dame avoit rendu
A un müet langue et parole,
Si comme renommee vole,
Qui les vertus pas ne teiseit
Que la dame a Chartres feiseit.
Cil en ot oï la novelle.
Le müet a sei en apelle,
Qui n'avoit pas oreilles sordes;
En gabent li dist et par bordes:
« Amis, fei mon enseignement
Moult l'amoneste et le semont
Que se lessent entalanté
De querre a leur menbres santé.
le dist par derisïon;
Li autre o bone entencïon
Les dis dou gabëor reçut,
Qui par son gabais se deçut.
Li on, qui ne poeit parler,
Otraia et promist l'aler
Par assenement et par signes.
Simples estoit moult et benignes
Et Dieu et sa mere craiet.
Ce que li autres li praiet
Crut o pure devocïon.
Envers Dieu fist confessïon
Dou cuer et non pas de la bouche.
De volenté, qui au cuer touche,
Non pas de parole voua
Ce que li autre li loua.
ensemblë acordé furent,
Li dui compaignon si s'esmurent
A aler a Chartres et tindrent
Tant leur voie qu'a Chartres vindrent.
Compaignon furent de la voie;
Mes cuers dom li pensers desvoie
Si n'est pas loial compaignie,
Car li uns fu plein de boidie,
De barat et de fausseté,
Et li autres ot lèauté,
Humblescë et ferme creance,
Bon pensé et bon'esperance
D'avoir sa requeste acomplie.
Li autres, ausint com espie,
N'est pas venuz por Dieu prïer,
Mes les miracles essaier.
a Chartres furent venuz,
Li borgnes, qui estoit tenuz
A mauvés et a lechëor,
A glouton et a bevëor,
O son compaignon n'ala mie
A l'iglise, la ou l'en prie
La dame de Chartres par non;
Car la parole et le renon
Des bons vins avoit entendu
Qui a Chartres erent vendu,
Clers, seins, nes et delicïeus.
De boivre estoit plus curïeus
Et de hanas de vin voier,
Don ne se pöeit ennoier,
Que de vertu voiar n'aprendre;
Car trop avoit la bouche tendre
De bons vins et de bons morsiaus,
Don si ventrë estoit vessiaus,
Si que tantout com il vint la,
Tot droit en la taverne ala,
Si com touz jours fere soloit,
Por ce que les bons vins voloit
Boivre a leisir et essaier.
Et son compaignon va premier
En l'iglise, grant aleüre,
Qu'ensuivre vouloit l'escriture
Qui nos fet tel enseignement
Que nos quiergen premierement
Le reigne Dieu: c'est seinte iglise,
Ou devon oïr le servise;
C'est li prophiz et la vïande
Que l'ame desierre et demande.
Et puis devon dou cors penser
Por garder l'amë et tenser.
müet le fit tot autel,
Qu'ourer ala devant l'autel
A la haute Verge raïne,
O devocïon pure et fine.
La langue mue se tesoit,
Mes la foi, qui au cor pleisoit,
Oureit et la bone pensee,
Qui ert dedens le cor celee.
Quant oré ot parfeitement
De cuer verai, qui pas ne ment,
Si passa souz la seinte chasse
Ou chacun jour encore passe
Cil qui volt droit pelerin estre.
Meintenant Dex, le roi celestre,
Qui quenoit totes les pensees,
Ses prïeres ot escoutees,
Si ouvra por l'amour sa mere,
Car li mus ot voiz haute et clere.
Dex et sa mere gracia
Et o joie les mercia
De la grace qu'il ot trovee,
la parole recouvree.
Quant la parole recouvra,
En ce point que en lui ouvra
La vertu Dieu, si li avint
Qu'en sa boche une enmerteur vint
Don la douleur au cuer tocha.
Vers la porte lors s'aprocha
Et de l'iglise hors eissi,
Car la douleur le tint einsi
Qu'il ot poour qu'il ne vomist.
Uns hons, aprés lui, hors se mist
Qui par l'iglise l'ot seü.
Grant pieça l'avoit queneü,
Si que mult, quant parler l'oï,
Se merveilla et s'esjoï,
Car miracle estre ce savoit.
Si li demande qu'il avoit
Et por qu'ert eissu de l'iglise.
Cil li respondi en tel guise
Que, quant par la vertu divine
Fu fete sa langue enterine
Et de novelle char entee,
Qui devant estoit entamee,
An sa boche enmerteur senti
Qu'a poi le cuer ne li menti.
Vomir cuida enel le pas
Et por ce qu'il ne vouloit pas
Que si haut leu seintefïez
Fut ordaiez ne conchïez
De vomissement ne d'ordure,
Por ce, toust et grant aleüre,
De l'iglise hors s'en issi.
Quant li ot respondu einsi
Et la doleur fu trespassee,
Sa langue a treitë et montree,
Qui ert enterignë et bele,
Reformee de char novelle.
ot miracle sanz feintise.
Meintenant arriere en l'iglise
Retorna palant lie
Et si rendi devotement
Graces a la dame ennoree
Par qui parole ot recouvree
Et si biau don li fu donné.
Lors furent tuit li seint sonné.
Quant ceste vertu fu seüe,
La vile fut toute esmeüe:
Par la vile tretuit s'esmurent,
A l'iglise ensemble corurent
Moult tout et mult hativement.
Et li conpaing, qui longuement
En la taverne ot demoré
Por le vin cler et savoré,
Sain et plesant et eleü
Dom ill avoit grans trez beü
Et dedenz son ventre collez
N'encore n'ert pas saoulez,
Illesques ne vout plus söair,
O les autres corut vöair
Ce miracle et cele mervoille.
Quant le voir set, si se mervoille
De ce que si conpaing pala;
Moult se repent que il n'ala
Cum lui a l'iglise prïer.
Lors print des ieulz a lermïer,
Mais si con je croi et devin,
Ce lermes de vin.
Devant l'autel fist ses prïeres,
Mes Dex dou ciel nes prisa guieres,
Qui bien savoit s'entencïon,
Qui prioit sanz devocïon,
Sans foi et por en vein pria.
Li cors pas ne s'umilia;
Il ne pria fors que de bouche:
Tel priere a Dieu pas ne touche.
Si s'en ala si com il vint.
Au deus homes einsi avint
Que li uns ne fu pas oï
Et li autres moult bien joï
De ce que ill est venu querre.
Si s'en alerent en leur terre,
Li uns o joie et o leesce
Et li autres plein de tristece.
Par ces deus homes est prové,
Si con j'ai ou livre trové,
Que moult vaut bone concïence,
Droite foi et obedïence.
Moult loe la seinte escriture
Foi bonne et concïence pure:
N'est hom qui sanz foi a Dieu plese
Ne o concience mauvese.
Cil qui ot foi, cil fut senné
Et cil sanz foi mal asenné
Quar Dieu sa demande cassa
Et cele a l'autre si passa,
Car Dieu sa prïere entendi,
Langue et parole li rendi,
Et li autre n'ot la veüe
Fors tele com il l'ot eüe.
l'enneur, a l'essaucement
De cele qui le firmament
Enlumine par sa lumiere,
Dame de Chartres justiciere,
Voil autre miracle tretier
Por les miracles esploitier
Don j'ai la matire emprise
Por fere a la dame servise,
Que j'ai grant talant de servir,
Que s'amour puisse deservir,
Seur autres amours souvereine.
En ce tens ot en Aquinteine
Un chevalier, ce dit li livres,
Qui n'ert pas de guerre delivres:
Ennemis ot qui le haioient
Et a ocirre le baioient.
A ce chevalier vint corage
Qu'il iroit, en pelerinage,
La dame de Chertres requerre.
Atant se parti de sa terre,
A sa voie droit s'avoia;
A Chartres vint tant jornoia.
Por quoi vous iroie tenant?
A l'iglise ala meintenant,
Ses prieres fist et s'offrende,
Que de tout peril le deffende
La dame por qui se lassa.
Souz la seinte chasse passa
Et fist ne sé quantes chemises
Qu'il avoit en ses cofres mises
A la seinte chasse touchier
Pour le seintuere qu'ot chier,
Qui enz est enclous sanz feintise,
C'est por voir la seinte chemise
Qu'entor ses reins avoit vestue
La haute Virge, a sa char nue,
Quant enfanta le sauv
Par qui sauvé sunt pech .
De cuer, o bonne entencion,
O foi et o devocion,
Fist le chevalier ses prieres
Enprés de retorner arrieres.
La ou dom il vint s'en torna,
Tantout s'esmut et retorna
En la terre dom ert naïs;
Et, quant il fu en son païs,
Es chemises ot grant fiance:
Chacun jor, par acoustumance,
L'une des chemises vestoit
Et ausint aseür estoit
Com s'eüst un haubert vestu,
Tant se fioit en la vertu
Dou seintuere precieus,
Noble, poissant et vertueus,
Ou sa chemise estoit touchiee,
Qui estoit soutil et dougiee.
tel deffensse ot son cuer mis.
Por poor de ses anemis
Avoit la chemise vestue;
Avis li ert qu'arme molue
Ne le peüst pas trepercier;
Ne cremoit ne fer ne acier,
N'avoit cure d'autre haubert:
Sa fiance en la chemise ert.
Un jour avint que il venoit
chiés un haut home et menoit
O lui genz qui le conduioient,
Mes tretuit desarmé estoient,
Et cil qui ne l'amoient pas
Le guestoient a un trepas.
De lui se voulloient venchier
Et lui occirre et detrenchier,
Qu'il estoient assez de gent.
Chacun ot haubert bel e gent,
Espee o tranchant alumele,
Et tuit le glaive, souz l'essele,
A grant fer, a pointe d'acier.
Sans defier, sanz menacier,
Au chevalier corurent seure:
N'i a nus qui sur lui ne queure!
Li chevalier fu envaï
De cels dom ill estoit haï,
Qui moult forment s'esjoïssoient
De ce qu'ocirre le quidoient,
Et moult l'asaillirent.
De glaives tranchans le ferirent
Que la robe li ont perciee;
Mes la chemise deliee
Ne fu pas perciee n'entamee,
Car la douce dame ennoree
I avoit celle vertu mise:
Ne fu perciee ne maumise,
Por ce qu'il i oit sa creance,
De cop de glaive ne de lance.
Au chevalier riens ne meffirent:
Li glaive autresi resortirent
Comme d'un mur qui d'arein fust.
Ne li fist mal ne fer ne fust
La montance de deus festus.
S'il eüt deus haubers vestus,
Deüst il estre mort lessié,
Tant fu de granz cops enpressié.
anemi sunt corroucié
Quant voient qu'il ne l'ont blecié
Et sunt comme gent esbahie,
Et li chevalier leur escrie
En souriant comme seür:
« Vous n'estes pas de bon eür,
Le miracle ont cil entendu,
Si ont lessié ester leur guerre
Et gietent leur armes a terre
Et pardonnerent leur haïne:
Chacun au chevalier encline,
Chacun enver lui s'umilie.
Tuit ensemble et chacun li prie
Qu'il leur pardoint par sa franchise
Ce qu'i li ont fet d'estoutise
De ce que l'orent assailli,
Ou il ont leidement failli,
Dom il sont vilment escharni,
Car il l'ont bien trové garni
Des armes a celle raïne
A cui tretout li mont s'acline.
En tel maniere et en tel guise
Est pes et concorde entre eus mise.
La dame de misericorde,
Qui les desacordés acorde
Et qui les haïnes dessemble,
I fist deus miracles ensemble,
Car le chevalier regarda
Si que de la mort le garda
Et fist que cil furent ami
Qui devant erent anemi.
autre miracle semblable,
Bel et cortais et mervoillable,
Ne vous vuil mie trespasser,
Car ne me porroie lasser
De fere a la dame servise
En cui j'ai m'esperance mise.
Le fet vous conterai briement.
Il avint qu'un tornaiement
Fu, si comme le dit l'estoire,
Entre Lavardin et Montoire.
Un chevalier i ot de pris
Qui fu seurmené et seurpris,
Qu'uns suens anemis le vout prendre,
Et se prist cil moult a deffendre.
Li autre au poinz le prenoit
Si que pres qu'il nel retenoit.
Au darrea tant le sacha
Qu'au cheval le frein aracha
Hors de la teste et de la bouche,
Et li chevalier tantout touche
Les esperons au bon destrier
Que il chevaucheit fort et fier,
Grant et inel et tout saillant,
Et cil dessus, preus et vaillant,
Qui s'estort de ses anemis.
Et li chevaus, tout a devis,
Qui senti que fu desfrené,
Ansint com oisel empené,
S'en vint ou cours inelement
Et tout hors dou tournaiement
Porta le chevalier fuiant
Vers une eive reide et bruiant,
Perilleuse, grant et parfonde.
Prist a corre plus tout qu'aronde
N'autre oiseau ne porroit voler.
Li chevalier a acoler
Prist son cheval pour retenir,
Mes ce ne pot pas avenir
Par nul engin ne par nul art
Qu'aler le feïst autre part
Ne que retenir le peüst.
Or voussist il mieulz qu'il eüst
Esté pris au bien tournaier,
Car il voit qu'il est au naier
Se le cheval dedens l'eive entre.
Tout le cuer li fremist ou ventre
De la poour qu'il ot de mort,
Quar le cheval voit fier et fort,
Qui tous jorz vers l'eive s'aproche.
Sans que d'esporons ne li touche,
Court ansint con fust enragié.
Se cil desus descoragié
Fu, ne fet pas a merveillier,
Car poour a de perillier
Et voit le peril tout present.
Lors li vient en remembrement
De la haute dame ennoree
Qui a Chartres est aouree.
Tout meintenant en haut s'escrie:
« Ha, dame de Chartres, aïe!
N'ot pas sa parole fenie
Que la dame que il pria
Au cheval courant envoia
Un frein de devine poissance,
Par quoi cil vit tel demonstrance
Comme Balaam de sa beste,
C'ansint com eüst en la teste
Li chevaus un fort frein, s'estut,
Que force fere n'i estut:
Ausint com se la beste mue
Eüst la parole entendue,
De l'eive ou aloit retorna
Ne au tornei pas ne torna
De la part a ses averssierres:
Li chevaus l'enporta arieres
Au lices devers sa partie.
Ainsint la dame que l'en prie,
Qui ot oïes se prieres,
L'en  delivra en deus manieres,
Qu'en l'eive ne fu pas naié
Ne la ou il ot tornaié
Ne fu pas pris ne retenu.
Ainsi li fu bien avenu.
E  enprés je vous conterai
Autre conte bel et verai
Qui n'est pas reson que je tese.
Cest conte a escouter vous plese,
Car assez i porrés aprendre
Et enseignement de bien prendre.
La haute raïne de gloire
En cui ennor, en cui memoire
J'ai commencié ceste ouvreigne,
Nos doctrine ci et enseigne
Qu'eschivons touz maus et toz vices,
L'amor dou monde et les delices,
Qu'ou monde n'a que vanité,
Il n'i a riens de verité.
Mes icele haute raïne
Par cest essemple nos doctrine
Et nos semont et amonete
Que chacun en s'amor se mete
Qui est amor veraie et fine,
Seur toutes amors enterine.
Cil qui s'amor ont deservie
La trouvent tous jors bonne amie.
Cil qui l'eime y trove amitié,
Qu'el est fonteine de pitié.
S'amor n'est a nullui naée,
Ainz est a tous abandonnee,
A celz qui la volent amer
Et comme dame reclamer.
En cest conte porrois oïr
Com l'en puet de s'amor joïr.
Li livres ici nous devise
Quant arse ot esté l'iglise
De Chartres, dom fu grans domages,
Li chapistre envoia messages
Par meint païs, par meinte terre,
Por porchacier aïe et querre
A fere l'iglise de Chartres.
Pardon de Rome, lestres et chartres
Portoient et si sermonoient.
Les gens de doner semonoient
A l'iglise de Chartres fere.
Si avint en icel deteire
C'un clerc qui en France ot esté
Escoliers, yver et esté,
Nes de Londres, en Engleterre,
S'en raloit arriere en sa terre.
Cil clers englais, por verité,
Passa par Sessons la cité,
Si com son chemin le menoit
Devers Paris, dom il venoit,
Tant qu'il entra en une iglise,
Qu'il voloit oïr le servise.
Illec trova un quer
De Chartres, un bon prech ,
Qui de bien fere semonoit
Les genz d'entor et sarmonoit
Dou feu de Chartres, de l'arsure
Et de la grant desconfiture
Qui avoit en l'iglise esté.
Le clerc s'ert illec aresté:
Celui oï qui si preschoit
Et par sa loquence aechoit
Le pueple de mestre a la queste,
Et recontoit la grant moleste
Dou feu et de l'embrasement
Dom Chartres ardi soudement
Et l'iglise fu mise en cendre;
Moult convenoit mestre et
En l'iglise rapareiller.
Li clerc se prist a merveillier,
Qui le preschement escoutoit
Que li preschieres recontoit,
Et vit cels qui entor estoient,
Qui de pitié forment ploraient:
Chacun sa borse desnoet,
Chacun offreit ce qu'il poet
Et les seintueres beisoit.
Li sarmons moult au clerc plesoit;
Si fu moult forment esmeü
De ce qu'ot oï et veü.
D'offrir le prist grant volenté,
Mes n'avoit pas d'argent plenté,
Car sa borse estoit desenflee.
N'avoit o soi chouse aportee
Qui fust a offrir convenable
Fors un fermail d'or agraable.
Celui por rien ne despendist
Ne ne donnast ne ne vendist
Por preschier ne por sarmoner,
Car pensé l'avoit a doner:
A une soe chiere amie
Le portoit, qui ot non Marie,
Qu'il avoit longuement amee
Et demoroit en sa contree.
set qu'il face de l'offrir:
Vice de char nou pot souffrir,
Vertu le semont et apelle!
Entre vice et vertu chancele:
L'un le point, l'autre le destorne.
Angoesseus est, pensis et morne.
Vertu le semont et atise
Que le fermail d'or, qu'i tant prise,
Doigne a l'evre de charité.
Vice et pensé de vanité
Et amor de char, qui est vaine,
Par une autre voie le moine,
Qui de bien fere le desvoie
Et l'oste de la bone voie
Et son bon pensé enpeesche.
Quant que li preeschieres presche
Li destorne amor veine et fole,
Qui le tient a mauvese escole
Et li dit: « Qu'es ce que viauz fere?
Son cuer, qui einsint se remue,
En deus parties se depart:
Vers fole amor vet l'une part,
L'autre vers bon'amor chemine,
Qui l'enseigne et qui le doctrine
Qu'il envoit le don qu'il tant aime
A cele qui dame se claime
De Chartres par grant seignorie.
Cele est touz jors leal amie:
S'amor ne se mue ne change,
Ne vers son ami n'est estrange;
Tous jors velt lèaument amer.
S'amor a douceur, sans amer,
Et por un don en done cent.
De lé vient tout bien et descent.
sent cil son cuer contreire.
Ne set quel part il doie treire,
Car fole amor forment l'  Leçon rejetée : le pouse :
« Amis, or soit pousee chouse
Vertu, d'autre part, l'amoneste
Que le fermail a l'uevre meste
De cele qui touz biens nous donne.
Reson le semont et sermonne
Et en sarmonant le chatie
Que il lest amor de folie,
Quar nul n'i peut rien gaeingnier,
Et si le prent a ensegnier
Et dist: « Lesse ta soupeçon
Einsint est li clers trespensez,
Car il chiet en divers pensez.
Fole amor de rechief l'asaut
Et li resmuet un grant asaut:
De son bon pensé le reprent
Et par fol conseil li aprent
Que d'offrir le fermail se gart
Et a s'amie bien le gart,
Qui por s'amor le gardera.
Quant a son col pendu sera,
Sovent le verra toute voi
Et li ramentevra ses joies;
Mes s'i l'offre, ja n'en jorra,
Car jamés voir ne le porra,
Ençois sera chose perdue.
Ainsi mavese amor l'argue
Si qu'il ne set qu'il daie fere;
Car vertu li fet sovent treire
Le fermail d'or hors de sa borse;
Sovent arriere le renborse
Quant de s'amie li remenbre.
Si li fremissent tuit li menbre
Et dit: « Je cuit que fols seraie
fu grant desputaison
Entre fol pensé et raison
- Li un en bien, l'autre en mallice,
L'un en vertu, l'autre en vice -
Si qu'entre deus est entrepris.
Au darrenier a le melz pris,
Car ill a en son cuer pensé
Qu'il lessera son fol pensé
Et si pense que bien soeffre estre
Efforcié le regne celestre;
A soi meïsmes fera force!
Lors treit le fermail, tant s'esforce,
Et l'offre a icele Marie
Qui a soi ses amis marie;
L'autre Marie a oubliee
Et lessié sa fole pensee.
O pleur et o devocion,
Humblement fist s'oblacion
A la douce ennoree.
De bon cuer, de bonne pensee,
Offri li clers son fermail d'or:
C'est tout son mueble et son tresor!
Quant d'offrir se fu aquité,
Li clers de Sessons la cité
Eissi et se mist a la voie,
Desierreus que son païs voie.
Vers la mer prist a cheminer,
Car se Dex le veust destiner,
Par la mer se fera .
Ja ert hore de herbergier,
Car le jor aloit aserant.
Le clerc ala ostel querant:
Chiés un preuzdome, en un vilage,
Demanda por Dieu herbergage.
Cil preuzdom avoit filles belles
- Ne sei quantes genvres -
Et vit le clerc genvre d'aage,
Bien fet de cors et de visage.
De ses filles ot soupeçon
Que le clerc mauvese leçon
Leur apreïst et leur leüst
Se la nuit ostelé l'eust.
Si dist: « Dans clerc, je vos voi tel,
clers vit qu'i ne pot melz fere
Que que il li deüst despleire.
Ce qu'il pot fist, il n'i ot el!
A gré prist en la granche ostel,
En la granche se herberga.
Ce soir, poi a souper menga.
Quant ot soupé legierement,
La ou seul prit hebergement,
Sus le fuerre s'ala couchier.
Tel lit n'ot cil mie moult chier,
Mes de l'errer estoit lassés
Et tristes et dolent assés
Qu'en tel leu l'estut herbergier;
Si s'en dormi moult de legier.
Entor mie nuit s'esveilla,
Mes de ce moult se merveilla
Qu'il vit dever le ciel descendre
Unne grant clarté et porprendre
La granche en chacune partie,
Dom la granche fu esclardie
Et de clarté enluminee
Com s'el fust de feu esbrasee.
Le clerc garda par la clarté:
Trois dames de moult grant biauté
Vit de devant soi arrestees.
Richement erent aornees
D'apareil et de vesteüre,
Mes l'une est greindre de stature
Des autres et melz aornee
Et de greigneur biauté douee.
Le clerc vit plus pres de soi celle;
Mes el ert la greindre et plus belle
Et de plus bel acesmement.
Celle l'arrena doucement,
Par paroles moult agreables
Et benignes et confortables,
Et si dist au clerc qui veilleit
Et o poor se merveilleit:
« Men ami cher, par bon eür,
clerc reçut lors hardement
Et regarda apertement
Se c'ert voirs ce qu'il entendoit:
Son fermail d'or vit qui pendoit
Au coul a la dame ennoree
Qui a Chartres est aouree.
Bien quenut que c'ert son fermail;
N'ert pas songes ne devinail,
Einz est verité pure et fine.
Son fermail vit en la poitrine
A la dame bien atachié.
Lors ne s'est mucié ne cachié
Le clerc qui est asseüré;
Moult se tient a beneüré
De ceste haute vision.
Joieus et o devocion,
La haute dame gracia
Et aoura et mercia
Quant, por sa grant humilité,
L'avoit doucement visité;
Si li promist qu'outreement
Dou tout a son commandement
D'ore en avant obeïreit
Et riens ne li contredireit.
la dame s'en parti,
Mes au clerc avant departi
De sa beneïçon partie.
La rala dom el ert partie
Et le clerc a Dieu commanda;
Celle fois, plus n'i demanda.
Le clerc en si boen point lessa
Que des lores dou tout cessa
De fol pensé et de fole oevre.
Ainsint tost Dex, quant il veust, oevre.
Car le clerc, por sa boene amie,
Lessa toute amor de folie
Et fu en proposement
Que des lors vivroit chatement.
Le clerc que Dex volt tant amer
Hativement passa la mer,
Sanz peril et sans encombrier.
En la voie n'ot destorbier,
Einz passa droit en son païs.
A Londres, dom il fu naïs,
Ala ses parens visiter,
Mes n'i vost pas moult arrester.
visités ot ses amis,
Ce qu'a Nostre Dame ot promis
Ne mist mie en oubliance:
Sanz delei et sanz demorance,
En une ille de mer segraie,
Seul , de gent privee et quaie,
Entra et le monde et s'ordure
Eschiva et toute luxure.
En ce leu fu qui ert estranges;
Illeques mena vie d'anges,
Seinte vie et celestiau.
De viande esperituau
Vesqui plus que de terrienne.
Ausint com fist la Juscienne,
Son cors en penitence mist
Et sovent, si com li promist,
Nostre Dame le visita
Et par paler le delicta
Et li dona force et confort,
Et le fist contre touz maus fort.
Toz jors puis li tint compaignie
Et a la mort et en la vie.
li rois Richart d'Angleterre
Dou clerc qui estoit de sa terre
Les miracles a certes sot,
Vers l'iglise de Chartres ot
Des lores greigneur reverance,
Et enneur et obedience
Fist au mesages de l'iglise
Et les lessa, a leur devise,
Aler sarmoner par sa terre,
Ja soit ce il eüst lor guerre
Vers le roi Phelipe de France.
Si leur dona asseürance
Et les reçut cortoisement
Et si les conduit sauvement.
Et un jor, par humilité,
Porta li rois, por verité,
Sus ses espaules, lui meïsmes,
Les hautes reliques seintismes,
Qui dedens une chasse estoient
Que li message o eus portoient.
Cest miracle et ceste aventure,
Si comme le dit l'escripture,
Conta li rois en tel maniere
A une soe seror chiere,
Aalis, contesse de Blois,
Et la dame de grant noblais
Par sa contree le conta,
Si que le contes tant monta
Qu'il fu mis en autorité
A Chartres, la bonne cité.
miracle bien queneü,
Qui certeinement fu seü
Par tesmoignz digne de creance,
Ne voil pas metre en oubliance,
Car blasmés par reison seroie
Se ge matire si veraie
Trespassaie et si certeine.
Un preudom fu en Aquiteine:
Riches hom fu et Dieu cremoit,
Et lui moult et sa mere amoit.
Neste et seine ot la concience.
Devocion et reverance
Et amor ot especial
A la haute iglise reial
De Chartres. Por lui ennorer
Il aloit, chacun an, orer:
En veu l'avoit et en usage
D'aler en un pelerinage.
Einsint l'avoit acoustumé,
Con de charité alumé,
Que ce li fist acoutumer,
Et, por les lampes alumer,
Un baril d'uille o lui portoit.
Einsint cil hom se deportoit
En la haute dame servir
Por l'amor son filz deservir,
Tant qu'il avint qu'i sordi guerre
Entre Richart, rois d'Angleterre,
Et le rois Phelipe de France,
Si que li hom s'acoustumance
Ne pot mie plus meintenir
N'a Chartres aler ne venir.
De sa voie lonc tens cessa,
Car sa fame ne le lessa
Mestre en voie ne si ami,
Car li peril qui ert enmi
Sa voie forment redotoient,
Si que remeindre le fesoient.
retarda longuement
Li preuzdom son proposement
Par le conseil de ses amis.
Ce qu'il ot voé et promis
Ne pot fere com il souloit,
Dom ou cuer forment se douloit.
Si demora en esperance,
Savoir se pes et acordance
Entre les deus princes venist
Et que cele guerre fenist.
Por cest espoir fesoit sejor,
Mes la guerre, de jor en jor,
Enforça durement et crut.
Li preuzdom, qui bien en Dieu crut
Et qui ot seine conscience,
Dedenz soi se reprist en ce
Que son veu aconplir tardoit
Et qu'a s'ame ne regardoit
Plus qu'a son cors n'a son domaige;
Ne pas ne deüst son veage
Lessier por peril d'aventure,
Et se moleste ne injure
Souffreit ou servise a la dame,
Preu seroit et gaaing a son ame.
s'est li preuzdom reprins:
Por poor d'estre mort ne prins,
Ne por perdre cors ne avoir,
Ne volt plus de respit avoir
Ne son proposement lesser.
Son corage ne veult plessier
Ne por fame ne por amis.
Maugré els s'est en voie mis.
Quant parti fu de sa contree,
Chacun jor, tant a grant jornee
Chevaucha qu'i fu en la terre
Ou ert ce trouble et cele guerre.
A un pas moult perilleus vint,
Ou passer parmi le covint.
Li trespassant qui i passoient
Desrobé et pris i estoient.
A lui ne mescheï pas meins,
Car il cheï entre les meins
Aus robeeurs qui le retindrent
Et son cheval et son cors tindrent
Et quanqu'il porta li tollirent.
Et oncore au prudom firent
Greigneur outrage et mesprison,
Que son cors mistrent en prison
raïnçon de lui avoir:
Qui a le cors, si a l'avoir.
Tretoz les autres prisonniers
Se rançonnerent a deniers,
Li un a souz, li autre a livres,
Qu'i furent de prison delivres.
Quant le jor de leur delivrance
Fu venu, lors ot esmaiance
Le pelerin quant demorer
Le convendroit seul. A plorer
Prist forment et a sei conpleindre
Que seul le convendroit remeindre
En prison et sanz conpaignie,
Sanz confort d'onne et sans aïe
Se la dame no confortoit
A cui le dom d'uile portoit.
Mes en celle estoit s'esperance
Que par lé aureit delivrance
Et, par voir, moult bien espoira
Toute s'esperance avoira.
dame de Chartres, Marie,
Son pelerin n'oblia mie:
La nuit devant que cil qui furent
Raeinz de prison eissir durent,
La douce dame visita
Son pelerin et s'aresta
Dedevant lui apertement,
Et li conforta doucement
Et si li dist qu'a l'endemein,
Ou fust seir ou fust a mein,
Quant il verroit que cil estraient
De prison qui raeinz estaient,
O euls eissist seürement,
Seür de son delivrement.
Quant le pelerin ce oï,
De la vision s'esjoï,
Dom se tint a beneüré,
Si fu dou tot asseüré.
A l'endemein fu aprestee
Une eschielle et avalee
En la chartre, por delivrer
Ceus qui durent argent livrer.
Li raeinz eschielle monterent
Et, quant de soz elz esgarderent,
Le pelerin ovec euls virent
Monter, dom forment s'esbahirent.
N'avoient pas oï parler
Qu'ovec aus s'en deüst aler
Ne qu'il deüst estre delivre.
Si cuiderent que folx ou ivre
Fust, por voir, ou qu'eüst songié,
Quant il esseit hors sanz congié.
Si li distrent qu'il remeinsist
Ne de la prison pas n'isist,
Car s'il estoeit aperceü
Ou, par aucun cas, queneü
De cels qui la chartre gardoient,
Arriere en prison le merraient.
Si li sereit pis avenu,
Car plus estreit sereit tenu
Et plus vilement que devant
Si l'alaient .
Cil qui l'eschielle o eus monta
Tout maintenant leur reconta
Sa vision, tot mot a mot.
Cil sorent bien que Dex l'amot
Quant oïrent la vision
Dom cil leur fessoit mencion.
Consentu li ont et graié
Ce qu'avant li orent vaé.
O poor, eissir le soffrirent
Et se turent et atendirent
A quel fin la chose vendreit.
Et cil eissi en tel endreit
Qu'il ne fu oï ne veü
Ne des gardes aperceü.
pelerin, en tel maniere,
Gita la douce dame chiere
De prison et le regarda
Et des gardes si le garda
Qu'il nou virent ne n'aperçurent.
cil dui biau miracle furent
Et le tiers ausint biau ravint,
Car quant hors de la prison vint
Ou il ot en prison esté,
Son cheval trova apresté,
Ensellé et apareillé,
Dom il fu forment merveillé,
Et et esperdu,
Qu'i le cuidoit avoir perdu
Sanz recouvrer et sanz ravoir,
Qu'il avoit ja huit jors, por voir,
Qu'en la prison avoit geü;
Et son baril d'uille a veü,
Pendant a l'arçon de sa selle:
Ci ot aventure trop belle!
mere Dieu por lui ovra
Que quant qu'ot perdu recouvra.
Quant il se vit ainsint delivre
Et qu'il ot dou tot a delivre
Quant que devant perdu avoit,
Moult s'esbahi ne ne savoit
Se c'ert voir encore ou mençonge
Ou se c'ert vision de songe.
Lors s'averti par remenbrance
Que partout est la grant puissance
De Dieu, nostre soverain pere,
Et que il delivra saint Pere
Des liens et deschaenna,
Et par son ange le mena
Et le gita hors de prison.
Et le chevalier dom lison,
Qui le gardaient le perdirent,
Si qu'a l'eissir pas ne le virent.
De lui est en autel maniere,
Car Dieu poissant, par la priere
De sa douce mere Marie,
Li a fet secors et aïe
Et l'a de prison hors gité.
La rose de virginité
Li a feste ceste bonté.
Lors est sus son cheval monté,
Hatif de rendre sa promesse
A la seinte delivrerresse,
Et graces et merci rendi.
A chevauchier tant entendi
Qu'a Chartres liez et joieus vint
Et conta quanqu'il li avint.
douce dame mercia
Qui de prison le deslia;
S'offrende fist et ses prieres
Et puis s'en retorna arrieres
En la terre dom il nasqui.
Li prudons puis lonc tens vesqui
Et chacun an de son aage
Fist tozjors son pelerinage
A la haute dame de Chartres.
Quant la dame giete de chartres
Ses pelerins et guerredone
qu'en li envoie et done
Ou porte a l'euvre de l'iglise,
L'en li deit bien feire servise
D'i envoier dons et porter.
Ses amis set bien conforter
Et en la fin les fet venir
Ou reigne qui est sans fenir.
livres conte ci emprés
Que de Bonneval est bien pres
Une ville;  l'en l'apelle
Ne dit pas, mes une chapelle
I a qui est d'un parroissiage
D'un autre ville, et, par usage,
Li prestre qui dou leu tenoit
La parroisse, chanter venoit
A celle chapelle preucheine,
A certain jour en la semeine.
Illec ou la chapelle estoit
Ert une fame qui metoit
En filler grant cure et grant peine.
Ne filloit mie lin, mes leine.
De sa quenoulle einsint vivoit,
De nulle autre oeuvre ne servoit.
fame dom ge vos di,
Emprés vepres au semadi,
Regarda l'oevre de sa leinne
Qu'el avoit fillé la semeinne;
Si vit qu'el n'ot pas tant d'ouvraigne
Comme autrefois, dom sa besoigne
Li estoit forment dommageeuse.
Si ot elle assez leine oiseuse
Por son dommage recovrer,
Mes el n'ouse, ce seir, ouvrer
Por la feste a la haute dame,
Que garder doit et homme et fame
De toute oevre qui est humeine;
Et l'endemein, por le diemeinne,
Li lesoit il encore meins
A fere humeine oevre de meins;
Et au lundi n'ot point d'espace,
Qu'i li covenoit sa fillace,
Le lundi, bien matinet, vendre
Por sa vie ensevre et prendre.
fu la dame entreprise,
Quar el ne set en quele guise
Puisse recovrer son dommage
Se elle ne met s'ame en gage.
Dou semadi au seir filler

Temptacion a ce la boute;
D'autre part le pechié redoute,
Si qu'el ne set qu'el daie feire.
A sei meïsmes est contreire:
D'une part la point covoitise,
Qui de filer la nuit l'atise
Et de parfeire sa quenoille,

L'ame d'autre part l'en chastie.
Or le velt, or ne le velt mie.
A la parfin fu tant temptee
Qu'a pechié est abandonee
Por covoitise de gaieng,
Dom el reçut puis grief mehaeng.
Quant toute gent fu
Et la lune luiseit serie,
En son vergier ala filler,
Com celle qui vout Deu guiler;
Mes elle en fu por voir guilee.
Si avoit el bien en pensee
Que celle oevre qu'el fesoit
A Nostre Dame despleisoit
Et qu'el fesoit mal et pechié;
Mes son cors ert tant entechié
De covoitise dom ardoit
Qu'a pechié pas ne regardoit.
Si priveement ouvroit comme
Celle qui meins cremoit Dieu que homme.
toute s'oevre ot achevee,
De la ou se sist s'est levee,
Car aler couchier se vouloit.
Ja ce que point ne se douloit
Ne ne sentoit mal n'autre chouse,
Une de ses meins vit si clouse
Et point ovrir ne la poet:
La mein si forment se cloet
Com se li doi s'entretenissent
Et a la paume se aerdissent.
O l'autre main forment s'efforce,
Mes ne por poine ne por force,
Car ne la pot n'ouvrir n'estendre
Tant i sache baer ne tendre,
Cum se li doi fusent gelé
Et a la paume saellé.
ceste chouse ot regardee,
Moult fut forment espoentee
Et durement se merveilla.
Toute nuit sans dormir veilla,
Qu'el pensoit et ert en doutance,
Savoir se c'ert la Dieu venchance
Ou se c'estoit de maladie;
Ne set que face ne que die.
Le diemenche vint l'endemein;
El prist a regarder sa mein
Et essia se tant eüst
Force que ovrir la peüst,
Mes rien n'i vault enging ne force,
Moins li vaut quant el plus s'esforce.
Angoisse ne douleur ne sent
Ne d'enfermeté nuisement
Fors qu'el ne pot sa mein ouvrir.
A nul ne s'ouse descouvrir,
Car por honte de gent n'a cure
A dire a nullui s'aventure,
Qu'el cuidoit que Dieu y ovrast
Einsint que santé recouvrast
Et que einsint garison eüst
Que nus hons son cas ne seüst.
Le jor passa en tel maniere
Et la nuit ausint tote entiere
Tant que le lundi ajorna.
Celle en son ostel sejorna,
Et ses voisines se leverent;
Si com soloient l'apelerent
Qu'el alast o els ou marchié;
Mes a a une enchargié
De ses voisines sa besoigne,
Car de soi montrer ot vergoinne.
Por ce o els aler refusa
Et au melz qu'el pot s'escusa.
Lors se prit par soi a reprendre:
« Que faz ge? Que me vaut l'atendre?
Quant qu'elle se pleigneit einsi,
De son ostel la fame issi.
De toute pars vet regardant,
De loing vit le prestre venant:
« Dex, dist celle, merciés soies
la ville eissi hors atant;
Contre le prestre meintenant
Ala et si le salua,
Et rendu son salu li a,
A la fame, et il li enquiert
Com el le feit et comment li ert.
Celle rougit et s'estuet
Ne ne dist pas com li estuet.
D'autre chose ensemble parlerent,
Em pallant en la ville entrerent.
Celle qui son cuer ot cellé
Parti de lui et il de lé.
Le prestre s'en ala en erre
Feire ce qu'i ert venu querre
Qu'il ala dire son servise:
Autre chose n'i ot aquise.
Celle remeint seule et pensive:
« Dex, dist elle, tant sui cheitive,
el se fu einsi conpleinte
Et a lé seule ot fet sa pleinte,
En la voie s'ala tenir
Par ou le prestre doit venir.
Li prestre vint, ceu est la voire.
El rougi quant vit le provoire;
A luy pas ne se confessa,
Car por la honte le lessa.
Li prestres einsint s'en ala,
Celle remeint, qui grant mal a;
Confuse et desesperee
S'en rest en sa meson alee.
Si com entroit en sa meson,
Si come ou livre le leison,
La douleur li fu agrevee
En la mein qu'elle tint serree,
Qui nulle hore ne li cessa.
Vers le vespre tant l'enpressa
Que por la douleur, qui ert greindre
Que devant, comença a geindre.
Emprés haut crier la covint
Si que touz le visinez vint.
Tuit lé voisin qui au cri vindrent
Celle chose a merveilles tindrent,
Car il ne savoient l'acheison.
Onc de lé n'en trestent reison
Fors que tant sa mein leur mostra;
Mes toutes vois treitot outre a
Au darien le fet conté,
Dom tout cil sont espoenté.
Ne sevent a cui conseil prendre,
Fors qu'a Dieu se voloit atendre.
Lors l'ont a l'iglise menee,
De l'eive benaite arrosee;
La crois ont a sa mein touchiee
Et la boiste ou est nostre salu,
Mes tot ce n'i a rien valu.
fame ert illec presente
Qui leur dist que sanz la consente
Dou provoire ne li devaient
Feire la chose qu'il feisaient;
S'atendissent a l'endemein,
Que li prestres vendreit bun mein;
Ausint ert ja de nuit bien pres
Et la feste de seint'Agnés
A l'endemein, por voir, sereit:
Le prestre messe chanteroit.
Si leur donna conseil leiau
De cest fet et de cest fleiau.
A cest conseil tuit s'acorderent,
A leur osteuls s'en retornerent.
La fame que douleur tormente,
Celle nuit, contriste et dolente,
Ne pot dormir ne someillier.
Toute la nuit la fist veillier
L'angoisse qu'el soeffre en la mein.
Li prestre vint a l'endemein,
Dom el desierreit la venue
Por estre par lé secorue.
Quant s'en entra en la chapelle,
O la cloche la gent apelle,
Qu'il venissent oïr la messe,
Et celle a cui douleur ne cesse,
Quant la cloche sonner oï,
Dedens son cuer moult s'esjoï.
Li voisin matin s'asemblerent,
La fame a l'iglise menerent
Et la mostrerent au provoire
Et conterent la chose voire.
prestre moult se merveilla
Et si leur dist et conseilla
Qu'a Deu aïe demandassent
Et por la malade priassent;
Il meïsmes en prieroit
Quant la messe celebrerroit.
Le chapelein chanta la messe
Et pria por la pecherresse;
Et elle por soi Dieu pria,
En soupirant merci cria
Et avoit en Dieu s'esperance
Qu'il i envoieroit alejance.
Quant le chapelein ot chanté,
Celle qui desierreit santé
Apella et li dist: « Amie,
qui fu bien repentant,
Et d'avoir santé meintenant,
Li conta sa confession
O pleur et o devocion,
Des fes qu'el ot en remembrance.
Cil li enjoint sa penitance:
Qu'el alast, por le preu de s'ame,
A Chartres prier Nostre Dame
Chacum an, non pas a chacune
Des quatre festes, mes a une,
Laquelle qui plus li pleireit,
Mes or primes commenceroit
A la precheine Chandeleur,
Que Dex la gitast de douleur.
Quant qu'i li enjoint et loa
Promist celle a fere et voa
Que, o veu et devocion,
A la Purificacion,
Qui or sereit precheinement,
Iroit ore premierement
A Chartres en pelerinage
Et, tant com vivroit par aage,
La voie, chacun an, feroit
Quant une des festes seroit.
Enprés le veu et la promesse,
De ses pechiez la pecherresse,
Asoute l'a li chapeleins
Et qu'el meïst entre ses meins
Sa mein close li enseigna;
Puis l'asout et si la seigna
Et gita l'eive beneïe
Devant toute la compaignie.
Si commencierent en commun
Desjoindre les doiz, un et un.
Celle ovri la mein et la clout
Et clout et ovri quant el voust.
Joiant fu et esleesciee
Quant se senti seine et hetiee
Ainsi qu'onques n'eüst esté
Agregiee d'enfermeté.
cil qui ce miracle virent,
O leesce graces rendirent
A la haute Virge ennoree,
A cui la fame s'ert voee,
Et Dex loerent, o vois liee,
Qui de son mal l'ot desliee.
Enprés avint greigneur merveille,
Car deable, qui toz jors veille
Por le boens de leurs biens retreire,
Pensa le bienfeit a deffere,
Et apreuchoit forment la feste.
La fame fu de movoir preste
A Chartres et s'apareilla,
Mes deable li conseilla
Que elle porloignast sa voie;
Temptacion moult la desvoie
Que encore pas ne s'esmoeve;
Et qu'el doit remeindre li proeve,
Car il li dist: « Que fes? Que es ce?
Einsi temptacion la meine
Par quoy deable l'a veincue.
El remeint ne ne se remue
Tant que la feste fu passee.
A l'endemein, a l'ajornee,
Vint le prestre a la chapelle,
La fame vit, a soi l'apelle.
Quant vint de Chartres demanda
Et s'el fist ce qu'il commanda,
S'el fut a Chartres, a l'iglise,
S'el rendi graces et servise
A la dame qui la gueri
Et se son bienfet li meri.
Celle rougi, si fu concluse
Et si se covre et si s'escuse
De son fet et de sa folie,
Et dit: « A Chartres ne fu mie
Et li prestre respont plein d'ire:
« Cheitive, com iés deceüe,
ot parlé en tel maniere,
Li prestre s'en rala arieire;
Celle en sa meson rest alee
Moult confuse et espoentee.
Quant en sa meson fu venue,
Soudement fu el cors ferue
D'une plaie horrible et moleste.
Des piés aval dusqu'ein la teste,
Li maus si griement l'envaï
Car toute paumee chaï.
Un cri gita espoontable
Com s'eüst ou cors deable.
Par sa bouche escume sailli.
La douleur si fort l'assailli
Que des menbres et des cinq sens
Perdi la vertu par lonc tens.
Son cors fu porpris d'enfleüre
Et son cuer noir, outre mesure,
Que si fu plus luisant que glace.
Il ne paroit pas en sa face
Qu'el eüst point de vie en cors,
Fors de sa bouche issoit hors
Une fort et puant aleine,
Qui n'est a sentir pas bien  .
Einsint deus jors et deus nuis fut
C'onques ne menja ne ne but.
Li prestres et cil qui la virent
De la merveille s'esbahirent;
De la fame pitié avoient
Et por lé, nuit et jor, prioient.
Au tiers jor revint ensement,
Non mie seul, mes o grant gent,
Visiter la fame li prestres
Et dist: « Sire, rois celestres,
En enprés apela la fame
Et li dist qu'el pensast de s'ame,
Qu'elle parlat, si poeit estre,
A lui com l'en doit fere a prestre.
soupira et se pleint
Et si cria, ç'  meint:
« Douz Dex, douce Virge Marie,
Quant li prestres parler l'oï,
Dedens son cuer moult s'esjoï;
Lors li dist qu'el se confessast,
Que rien a dire n'i lessast.
Dou tens passa moult poi d'espasce:
Celle devant toz, en la place
Trestoz ses pechiez resgeï
Et li prestre la beneï,
Que de toz ses pechiés l'asoust.
Merveille avint, car lors si toust
Come li prestre l'ot asousse,
Celle qui ert enflee et grosse
Qu'i sembleit qu'el deüst crever,
Sailli en piez sans sé grever,
Esbahie et esmervellee,
Com de dormir esveillee,
Que en un moment fu si seine
Comme poisson qui noe en Seine.
Ice virent meintes et meint
Que nul signe en lé ne remeint
Qu'elle eüst eü maladie.
Lors dist au prestre qu'il li die
Qu'el fera et qu'il li enseigne.

« Ge veil et comant que tu faces
fist le commandement,
Qu'el se mut, sanz delaiement,
A feire son pelerinage.
Chacun an puis, tot son aage,
Le pelerinage meintint.
Einsint a ceste fame avint
Que chacun de vos oï a:
Li prestres le nous tesmoigna
Et li autres qui present erent,
Qui Dieu et sa mere aourerent.
Li prestres, cel an dom ge di,
En relegion se rendi.
En ceste fame sont trovez
Cinq miracles bien esprovez:
Li premiers quant la mein ot close
Por ce qu'a male euvre fust ose;
Le segont que par la celee
Fu la mein de douleur grevee;
Li tiers fu quant se confessa,
Que le mal de la mein cessa;
Li quars fu quant le veu froissa,
Que la grief plaie l'angoissa;
Le quint quant gueri de la plaie
Par la confession veraie.
ce que Dex prist char humaine
En la Virge de grace plaine,
Enaprés cel tens, en l'an milliesme
Et sixte ovesques deus centiesme,
Le jor de feste saint Germein,
Que aoust coumence l'endemein,
Novellement fut un cas sors:
En la parroisse avint a Sors
Cist cas qui est moult merveilleux;
Leves i a de Chartres deux.
Cist quas dom ge vos vois contant
Si avint a un païsant:
Guillaume ot non de Lavardin.
Il n'ert n'en cortil ne jardin,
Mes es chans, ou saiet s'avoine
A grant travaill et a grant poine.
Cil vilains es chans laboroit,
Qui Dex ne ses sains ne cremoit
Ne quel font cil vilein meint;
Cil a la feste de son seint
A saier s'avoine entendet.
Son parroisage mal rendet;
Ne li chaloit de parroisage,
Plus pensoit a son gaignage;
Povreté feire li feiseit,
Toute vois a Dieu despleseit.
cil s'avoine saiet,
Dom a seint Germein dessaiet,
Gens de la paroisse passaient
Par la, qui le  ;
A reprendre Guillaume se pristrent
Et en reprenant si li distrent:
« Guillaume, ce n'est mie droit
Lors luer respondi li vileins,
Pleins de vilanie et d'outrage,
Et mostra son vilein courage:
« Se si puissant fust saint Germeins
Cil s'en alerent sans aloingne,
Et cil remeint en sa bosoigne
Et, toute jor, saia s'avoine,
Dou matin jusqu'a nonne pleine.
Une freidure lors senti,
Dom le cors trestot li menti.
Tuit si menbre orent troblement,
Que senti un grant mouvement
Qui de ses entrailles venoit.
En sa mein senestre tenoit
Ja la darreanne manvee
Que il avoit des chans levee.
De sa mein oster la vouloit
Et mestre jus ou il souloit,
Mes ne peüst, por vif ardoir,
De ses meins fere desardoir
La manvee de la senestre
Et la faucille de la destre.
Espoventez fu li vileins
Quant il ne pot ouvrir les meins.
A l'iglise foï le cors,
Savoir s'aïe ne secors
Il trovast en nulle maniere;
Et vileins, devant et desriere,
Trestoz entor lui s'asenblerent.
A ouvrir ses meins s'essaierent
Tel qui estoient grant et fort,
Mes par enging ne par effort
Les meins desardoir ne li porent.
Le miracle virent et sorent:
A Dieu et a sa mere chiere
Firent por Guillaume priere,
A seint Germein et a tous seins,
Et si firent sonner les seins
En l'enneur Dieu et saint Germein.
Jor et nuit, jusqu'a l'endemein,
Fu en itel estat Guillaumes,
Les deiz des meins aers au paumes,
Qu'il ne meïst jus por riens nee
La faucille ne la manvee.
Tuit de pitié forment pleurerent
Et por lui, sans cesser, proierent
Que Dex, par sa seinte poissance,
Li volsist donner delivrance.
la nuit fu einsi passee,
A pluseurs vint lors en pensee
Que Guillaume a Chartres menroient
A l'iglise et si feroient
Passer desous la seinte chasse,
Car il craient bien, s'il i passe,
S'il doit guerir, que il guerra,
Car la vertu Dieu aperra.
Au matinet, aprés la messe,
Ot ou mostier de gent grant presse:
Hommes et fames, clerc et lei
I erent venuz sans delei.
Tuit communement s'asemblerent
Et Guillaume a Chartres menerent.
A l'iglise, a Chartres, vindrent;
Guillaume et tuit a genouz se mistrent.
Quant Guillaume s'agenoulla,
Sa face de lermes moilla,
Forment gemi et soupira;
La seinte chasse remira
Et l'autel besa moult souvent
N'encore n'ot delivrement.
Lors s'escrierent tuit a masse
Qu'il passast souz la sainte chasse,
Et il i passa humblement
Que desous se tint longuement,
Mes la grace et la delivrance
Li fist encore deleiance.
Outre passa moult esmaié;
Moult ot gemi et lermoié
Tant qu'il cheï en paumoison
Et cria haut en oroison:
« Priés tuit que g'aie merci! »
Enflé estaient et nerci
Les dois des meins outre mesure.
Enprés reconte l'escripture
Que un chanoine de la ville
- Guillaume de Colleteinville
Avoit non, si con dit l'escrit,
Preuzdom et cremoit Jhesu Crist -
C'esseia devant l'asemblee
S'un seul espi de la manvee
Peüst oster ou arrachier,
Ou por tirer ou por sachier,
Et pluseurs autres qui i erent,
Que clerc que lei, i essaierent,
Mes onques tant ne porent feire
C'un espi en peüssent treire.
Si le vit le prestre de Sors,
Qui oï les pleinz et les pleurs
Que ses parroisiens fesoient
Et pres qu'il ne desesperaient;
Lors s'escria moult hautement:
« Seigneurs et dames ensement,
cest conseil tuit s'acorderent:
Au tronc ensemble a l'oevre alerent,
Devant la chasse seint Liubin.
A terre se mirent enclin.
O pleur et o gemissement,
Prierent Dieu et ensement
Sa douce mere glorieuse,
Qui enfanta la fleur joieuse
Qui reforma l'estat humein,
Et seint Liubin et seint Germein
Requistrent o voiz haute et clere
Et seint Tomas de Conteorbere,
De cui sanc ot illuec partie
Et son coustel d'anceserie.
A touz sainz et a toutes seintes
Firent il ausint leur conpleintes:
De touz requistrent ajustoire,
Que Dex mostrast illuec sa gloire.
Cil qui les reliques gardoit
La destre, ou la faucille ardoit,
Toucha ou le coustel a plein:
Tantoust fu ouverte la mein,
Les dois estenduz et ouvers.
Tuit virent le miracle espers,
Si comencierent a crier,
Dieu et sa mere a mercier.
Puis retoucha a la senestre,
Ou la manvee vit clouse estre,
Le coutel a ce seint martir:
Les doiz pristrent a departir
Et de la paume, que tuit virent,
Si que de ses meins li chaïrent
La manvee de la senestre
Et la faucille de la destre.
Tuit li seint sonnerent de joie.
Jamés ne cuit que nus hom voie
Telle joie comme i ot feite;
Ne porroit pas estre retreite
La grant joie que tretuit firent.
Quant Guillaume deslié virent
De la douleur et dou lien,
Et prestre et clerc et parroissen
Dieu et sa mere mercierent.
Joieus a Sors s'en retornerent,
Gloirefianz le roi celestre,
Qui est et sera sans desestre.
autre fet voill commencier
Por la haute dame essaucier
Qui sus les cels est essauciee.
Ceste matire ei commenciee
Por ce que je la sei a voire,
Si en doit melz estre en memoire
Et g'en diré melz apresté.
Quant cil miracle orent esté
Que ci devant vos ei escrit,
En Berri, si con truis escrit,
Un autre avint de grant renon
A une ville qui a non
Villentras, einsint est nommee.
En celle ville demoree
Fesoit une bien preude fame
Qui voa a l'autel Nostre Dame,
De Chartres et de mer estoille,
Que, quant auroit feite sa toille,
Une toalle en feroit
Que a son autel offeroit.
toille fu feite sans faille
Dom la fame fist la touaille,
Qui s'ouvreigne bien enploia.
La teille prist, si la ploia,
Qui estoit belle et deliee.
En un drapellet fu liee,
En un drap linge envelopee.
La fame de bonne pensee
La mist en une huche a pois,
Ou de feves ravoit grant pois
Et de robes et d'autres chouses
Qui en la huche erent enclouses.
Illeques la mist a garder,
Car onquores voleit tarder
A fere son pelerinage
Tant qu'el eust avenant veiage
Et qu'el veïst et tens et leu
Qu'ele peust acomplir son veu.
Quant la toaille ert en la huche,
Deables, qui tot mal aluche,
Fist un feu sordre soudeement
Et la meson d'esbrasement
Et quanqu'esteit dedenz esprendre:
La huche en faumesche et en cendre
Fu mise et quanqu'esteit dedenz,
Poiz et feves et vestemenz,
Trestout fu gasté par l'arsure.
Illec avint belle aventure,
Vertu de Dieu et grant merveille
- Nus n'orra jamés sa pareille,
N'est pas fable ne devinaille -
Onques n'i maumist la touaille,
Qui ert ou mileu de la brese.
Ou brasier fu saine remese,
Qu'en tant ne quant n'i fu brulee,
Car la dame l'avoit savee
A cui est voée et promise,
Qu'el n'i fust arse ne maumise.
Greindre vertu i ot mostree:
Le linge ou ert enveloppee
La touaille seintefiee
Et le lien dom ert liee
Ardirent comme un poi de leine
Et la touaille remeint seinne
C'onques n'i ot maumeteüre
Ne ne se senti de l'arsure.
Cil qui en la fornese ardant
les enfanz jadis gardant
C'onques nul'ardeur n'i senti,
Cil Dieu, qui onques ne menti,
Fist miracle d'autre maniere,
A l'enneur de sa mere chiere,
Que la touaille fu sauvee
Qui ert a sa mere voée.
Quant l'ardeur dou feu fu esteinte,
La fame, qui fist sa compleinte
De son domage et de sa perte,
Qui por voir cuidoit estre certe
sa touaille fust perdue
- Dom el estoit plus irascue
Qu'el n'ert de nul autre domage,
Car el pensoit en son corage
Autres domages estre meindres -
Par l'arsis quiert et par les cendres
S'el trovast nulles de ses choses
Ou hors ou paranz ou enclouses.
Si foï partout et cercha
Et touz les tisons revercha
Tant qu'el trova, par aventure,
La touaille enmi l'arsure,
Qui dou feu n'ert point desconfite.
Nulle autre chose, grant ne petite,
N'i trouva qui issit sauvee;
Le lange ou ert envelopee
Ne le lien ne trova mie.
Lor fu durement esbahie
Et pluseurs forment s'esbahirent
Qui presens furent et le virent,
Que de voisins et de voisines
Bien sorent que oevres devines
Et miracles espers estoient,
Car de la touaille savoient
Le voir por meïsmes la fame,
Qu'el ot voé a Nostre Dame.
fame ne vost plus atendre:
A Chartres ala son veu rendre.
La touaille ovec soi porta,
Ou de son duel se conforta;
A Nostre Dame en fist present,
Sus l'autel l'offri humblement
Et reconta de la touaille
Le miracle sanz controvaille,
Et de ses voisins nuef ou diz
Par leur tesmoignz et par leur diz
L'afermerent sanz fauceté,
Qui present i orent esté
Et le miracle orent veü
Et por ce erent il meü
De bon cuer et de bon corage
A fere leur pelerignage.
A ce fet quant fu recité,
L'esvesque d'Angers la cité,
Vaillant hom et de grant afere,
Ert en l'iglise quant retreire
Ce miracle a la fame oï,
Dom il fu formant esbahi
Et esperdu et merveillé,
Et dist au clergié qu'esveillé
Fussent a la dame loer
A cui se fet bon avoer.
Pres a la touaille adesa
Et devotement la besa
Et dist enquore plus ovesques
Que, s'a Angiers, dom ert evesques,
Fust le miracle avenu,
Il eüst jugié et tenu
La touaille por seintuaire
Et li eust feit sa chasse feire
Ou elle fust mise et pousee
Et cum reliques ennouree.
livres ci emprés devise
Que par celle seinte chemise
Qui a Chartres est enchassee
Un miracle de renomee
Avint dom ferei mention,
En l'en de l'inquarnacion
Nocentiesme huit anz meins par conte.
Un Challes, si com l'escrit conte,
Ert rois de France et dou païs,
Qui ert filz au roi Loïs,
Qui baubes estoit seurnomés.

Avint au tens Challes, cel roi.
Un tirant lors de grant desroi
Vint en France, qui ot non Roul,
Dom l'en crie oncore: « Haroul! »
En France grans ouz amena
Cil tirant, que il aüna
De gent paienne et sarradine.
Tout destruit desus la marine,
France gasta et la contree:
Tout ocist et mist a l'espee
Que nus ne li pot contrester.
Onques ne se vost arrester
Dusqu'a Estampes la rèau,
Ou il refist moult grant fleiau.
D'illeques a Chartres ala
Et l'asist de ça et de la.
Chartres asistrent li paien.
Poor orent li citeien
Qui furent dedenz asegié,
Car il furent forment gregié
De mangonniaus et de perrieres
Qui, par devant et par derrieres,
Gitaient pierres a leur murs.
Ne se tindrent pas asseürs
Quant virent les pierres descendre.
Pooir n'avoient d'aus deffendre
Ne d'eissir hors ne de combattre.
Cels dehors voient qui d'abatre
Les murs se painent et travaillent
Et a grant effors les assaillent;
Si en ont eu grant esmaance.
N'ont en nulle aïe fiance
Fors ou secors de la pucelle
Qui dame de Chartres s'apelle;
De celle requierent aïe
Qui de Chartres a seignorie.
Lor prindrent la seinte chemise
A la mere Dé, qui fu prise
Jadis dedenz Constentinoble.
Precieus don en fist et noble
A Chartres un grant roi de France:
Challes le Chauf ot non d'enfance.
Cil rois a Chartres la dona,
Dom l'en croit que guerredon a
De la dame qui la vestoit
Quant le filz Dieu en lé estoit,
Car celle penseit qu'el fust mise
A Chartres, en sa mestre iglise,
Et qu'el soit oncore gardee
O leu dom est dame clamee.
Li Chartrin la chemise pristrent,
Sus les murs au quarneaus la mistrent
En leu d'enseigne et de benniere.
Quant la virent la gent aversiere,
Si la pristrent moult a despire
Et entr'elx a chufler et rire.
Quarreaus i trestrent et saetes
Et d'ars turquois et d'arbalestes.
Mes Dex, qui vit lor mescreance,
I mostra devine venchance;
Si les avougla qu'il perdirent
La veüe, qui point ne virent
Si qu'il ne porent reculer
Ne ne porent avant aler.
li Chartein aperceü
Orent le miracle et veü
Que leur fist la dame charteine,
Mentenant fu la joie pleine.
Si s'apareillent d'eissir hors
Et garnissent d'armes leur cors,
Vestent haubers et lacent hiaumes.
Ovec leur evesque Gousseaumes,
Qui portoit la seinte chemise,
Por deffense et por garantise,
Avecques une autre banniere,
Qui du voile de la Virge yere,
De Chartres s'en issirent tuit
O grant effors et o grant bruit.
En l'ost des paiens tot se mirent,
Si grant occision en firent
Com il leur vint a volenté:
Des ocis i ot tel plenté
Que la terre en fu joinchiee;
Tant i ot de gent detrenchiee
Que li Chartein ont leur espees
Dou sanc au paiens saoulees.
Quant qu'estoient en la champaigne,
Si leur vint, o grant compaigne,
Richart, li dus des Borgueignons;
Cil ameneit fiers conpaignons
Qu'o sei avoit. L'ost des François
Si grant occision ençais
I ot feite, or fu doublee!
Bien fierent de glaive et d'espee
Charteins, François et Borgueignons:
Tuit de ferir sont conpaignons
Sus la pute gent mescreüe.
Et quant Rou voit qu'ainsi creüe
Est la force a ses anemis,
En fuie s'est meintenant mis,
Quant il voit ses gens detrenchier
N'il n'a poeir de soi venchier.
Si s'en foui o poi de gent,
O dis chevalliers seulement.
De chevauchier tant esploita
Qu'a Lisees se receita,
Et de son ost une partie
Fu remese es chans esbahie,
Que li cretien ensevoient.
Cil qui de seigneur point n'avoient
En un mont en haut s'en foïrent.
Illec un jor se garantirent,
Quant a l'estor vint darreniers
Ebaltis, li cuens de Poitiers,
O de chevalliers grant compaigne.
Les paiens vit en la montaigne,
Si les enclust tretout entor.
Mes cil, qui savoient meint tor,
A mie nuit s'en eschaperent;
Par l'oust au François s'en passerent.
Quant il fu jor et François virent
Paiens eschapés, si saillirent
Sur les chevaus et les ensurent.
Les chevaus frais et igniaus furent,
Qui ensivant si les ateindrent;
Mes li paien les pas aceindrent
Des bestes mortes, de sanc teintes,
Dom entor eus firent  ,
Que nus ne leur pot rien meffere.
François se mistrent au repaire,
Qui longuement orent chacié,
Chacun li hiaume ou chief lacié,
S'en repererent en leur tentes,
Et li paien, com gent dolentes,
Alerent de mort des espees
A leur seigneur, droit a Lisees.
La dame de Chartres, Marie,
Au Chartains fist einsi aïe
Par sa glorieuse chemise
Et son voile dom je devise;
Moult chier doyvent estre gardees
Comme de vertu esprovees.
escrit trovons et en chartres
Que Fubert, esvesques de Chartres,
Fu bon clerc de haute clergie;
Maint biaus ditiez fist en sa vie,
Meinte legende et meinte estoire,
Dom touz jors sera en memoire.
Moult ama Dieu et sainte iglise
Et acrut le devin servise;
L'iglise de Chartres ama
Especiaument et clama
Dame et amie especiau,
Sus totes iglise reiau.
Quant dou siecle fu trespassés,
De ses clers remeindrent assés
Qui furent de sa decepline
Et qui ensurent sa doctrine.
Entre cels fu un chanceliers
Qui ot esté si escoliers;
Bon clerc fu, de grant science,
Mes moult byen poira son sen ce
Qu'il ne meneit pas bonne vie:
Joliveté, envoiserie
Et richece, qui maus atreit
Et homme ou puis de vice treit
Et qui les vertus desracine,
Si trest ce clerc en sa santine
Et en la pueur de luxure.
Et oncore ert de tel nature
De l'autrui volentiers prenoit,
Riens ne rendoit, ainz retenoit
Quanque de l'autrui avoit pris.
De ce fere ert tozjorz apris
Et oncore, dom plus folx ert,
Son pichié feiseit en apert,
Qu'au monde pas nel reponneit;
De mauvés essamples donneit.
Mes ja ce qu'il ert entechié
De mavestiez et de pechié,
Volentiers servoit Nostre Dame,
Ses hores disoit, car de s'ame
Avoit mise en lé s'esperance
Et qu'auroit par lé acordance
Vers son chier filz de ses meffez
Qu'il fesoit et qu'il avoit fez.
Vers la dame ert si cors entiers
Et la saluet volentiers,
Mes ce bien ne sot pas la gent,
Qu'i le fesoit priveement;
Mes son pechié tretuit savoient,
Car apertement le veoient.
gent le font autrement:
Leur pechié font celeement
Et les biens que il font puplient;
C'est ce que il s'i glorefient.
Mes nus por soi gloirefier
Ne doit son bienfet puplier;
Ne por orguel ne por ventance
Ne doit il fere demonstrance
Fors tant que son preme le voie
Por luy mostrer de bien la voie.
Mes chacun doit son mal celer;
Nel doit fors a Deu reveler,
Que dou monde ne soit repris
Ne mal essample n'i seit pris.
Cil chanceliers fist autrement:
Son mal fesoit apertement,
Com home en vice avivé,
Et son bien fesoit en privé,
En priant chacune jornee
A la mere Dieu ennoree
Qu'ele par sa misericorde
Vers son filz li feist acorde.
jor avint par destinee
- Ne sei en guerre ou en mellee
Ou cil chancelier s'estoit mis -
Qu'ocis fu de ses anemis.
Si ami le cors enporterent,
Mes li chanoine, qui penserent
Que il fu mors mauveisement
Com cil qui vivoit folement,
Ne voudrent pas ne n'orent cure
Qu'ovec els eüst sepulture.
Metre le firent, com par ire,
En une angle dou cemetire
Ou n'i avoit pas leu honeste.
Procession ne autre feste
A enterrer le cors ne firent.
D'un pou de terre le couvrirent,
Qu'il n'ot ne tonbe ne sarqueu.
Trente jors fu en itel leu.
La dame que il ot servie
Courrouciee fu et marrie
Dou fet et de la mesprison.
Si apparut par avison
Au greigneur seigneur de l'iglise;
Le livre prince le devise.
Si li dist com en courrouçant,
En blasmant et en manascent,
Qu'il alassent son chancelier
De la ou il gesoit drecier.
Cil enquist, qui doutant aloit,
De quel chancelier el palloit.
« Ge di, dit elle, de celui
princiers tantout s'esveilla
Et moult forment se merveilla
De la vision qu'a veüe.
Au matin l'a amenteüe
A toz les seigneurs de l'iglise,
Qui d'un consent et d'une emprise
Vindrent la ou mestre le firent
Et de terre le deffoïrent.
Une grant merveille avint lors,
Que dou mort troverent le cors
Sans pueur, sans entechement,

Et virent la langue movoir
Einsint com il vossist por voir
Loer Dieu et sa douce mere,
Et une fleur luisant et clere
Virent qui nessoit de sa bouche;
De sa langue come d'une souche
Essi un rein plein de fleurestes
Agraables et nouvellestes
Et cil reins s'esforceit de querre
Voie par quoi essit de terre.
La langue ert eissint ennoree
Por ce qu'il avoit saluee
Souvent la glorieuse dame.
Bien sorent qu'ennoree ert l'ame
Quant le cors ert si ennoré.
De leur meffez ont tuit ploré;
Ce que ert meffeit amenderent,
Car tantost le cors enterrerent
En ennorable sepulture
Et cest miracle en escriture
Firent mettre por voire estoire
Si qu'il fust touz jors en memoire.
velt oïr vers moi se traie!
Talent m'est pris qu'encor retraie
De la soustil fisiciane,
De la sage cirurgiane
De Chartres une belle cure.
Nostre Dame plus d'enfers cure
Que tuit li grant fisicien
Ne tuit li bon cyrurgien
De Montpellier ne de Salerne.
Malx, tant soit griés, ne feu d'enferne
Ne puet durer, por riens qu'aviegne,
En leu n'en place ou ele viegne.
Il n'est nul mals, tant enragiez,
Qui tost ne soit assoagiez,
Qu'el daigne neis dou doi taster.
Moult se fet certes bon haster
Et moult est sages qui se paine
Et qui met cuer, entente et paine
En acointer dame si sage.
Ne doit douter nul grief malage
D'enfermeté de cors ne d'ame
Nul qui bien soit de Nostre Dame.
De belles cures parfet tantes
Nul ne sauroit a dire quantes.
Curez est lors, de cors et d'ame,
Cil et celle qui Nostre Dame
Daigne atochier neis de son doit;
Cil bien curés tout estre doit,
Et si est il, c'est or dou mains,
Qui chiet entre ses blanches mains.
La mere Dieu a si sains dois,
Si biax, si blans, si lons, si drois
Que gueris est tout maintenant
Cil qu'elle en thoce tant ne quant.
Tost garist ame de pechié
Et sane tost cors entechié.
Quant saner daigne le las cors,
Qui muert aussi com fet uns pors
Et qui tout va en porreture,
Sachiez qu'a l'ame met grant cure,
Qui durra sans definement.
Or entendés, por Dieu, comment
La douce dame resjoï
Icest preudome de Joï.
Aporter se fist il a Chartres.
Ses vendenges et ses dessertes
Et sa gaaigne avoit perdue,
Por ce qu'avoit ou pié eüe,
Lonc tens, ne sai quel maladie.
Se vos volez que je la die,
Venir je n'en sauroie a chief!
Le pié avoit a tel meschief
Et la jambe si borsouflee,
Si vessieuse et si enflee,
Si plaine de trous et de plaies
Qu'il i avoit, ce croi, de naies
Et d'estopes demi giron.
Boe et venim, tot environ,
De toutes pars, en sailloit hors.
En grant martyre estoit son cors,
Et jambe et pié avoit porri.
Qui li donast tout Mont Horri
Ne toute France n'Engleterre,
Ne marchast il deus piés de terre.
Robert cil hom ert apelez.
Ses piez ert bien endrapelez,
Mes nequedent si fort puoit
Que de pueur les gens tuoit.
Quant ou moustier fu aportez,
Assés i trueve de amortez
Et de malades qui se plaignent:
Li un ardent, li autre estaignent,
Li un pleure, li autre crie.
Robert, qui a grief maladie,
Moult durement pleure et gemist.
Mes de son pié salt fors et ist,
Qui de corre oncques ne fine,
Une puente puazine
Que trestuit cil dou moustier crïent
Et aus gardes en plorant prïent
Qu'aucun d'els hors, pour Dieu, le meite,
Quar il put plus que ne fet seite.
Robert adonc est hors boutez.
Aus huis de fors est acoutez;
La pleure et bret, la huche et crie:
« Douce dame sainte Marie,
A l'uis de fors sur une nate,
Par pluseurs fois, moult se demente:
« Ahi! fet il, pucelle gente,
Ainsint li las, sans nul sejor,
Aus huis de fors, et nuit et jor,
A Nostre Dame se demente.
Mes ses piés l'air tant enpullente
Qu'a pluseurs semble et est avis
Que trestot soit plains li parvis
De pullentie et charoigne.
Lors li dist on, sans nule aloigne,
Que, se en la vile plus demore,
Ne tant ne quant, ne jor ne hore,
Que aussi traïner, par saint Gile,
Le fera l'en hors de la vile
Com un chevax mors de morille.
Quant voit li las qu'einsi l'avile
Que traïner fors le velt on,
Lors crie et bret a moult grant ton:
« E ! mere au roy de paradis,
Ainsi li las, moult longuement,
S'est dementés moult doucement
A ma dame sainte Marie.
Ne say s'en le porte ou charie,
Mes tant fet qu'il ert a Joï.
Sa fame un pou l'a conjoï,
La nuit primiere que la vint;
Mes ains que jors passassent vint,
De lui fut moult lasse et tanee:
Moult fust or pure et bien vanee
Fame qui n'ennuiast tiex hom!
A ce tot de fi le set on
Que, quant les ont et biax et nez,
Lors leur font el mauvés chevez,
Assés sovent, teles i a.
Robert forment s'umilia
A sa fame et a ses enfans.
Bien set que la pueur est grans
Qui de lui chiet, sourt et degoute;
Par pou sa fame hors nel boute
De sa meson, assez sovent.
« Je vos metray, fet ele, au vent,
Ne set le las que devenir.
Ne puet aler, ne puet venir.
Sa fame a grant dangier le couche;
Plus le despit que une viez çouche!
Ne fet riens nule qu'il commant:
De tot velt fere a son commant.
Se talent a d'aucune chose
Et demander ne rover l'ose,
Le pas jure que Diex passa,
Que mar fu tiex qu'il le pensa.
Quant qu'elle fet, fet sur son pois:
Quant velt poree, lors a pois;
Quant velt pois, lors a la poree.
Moult est dolente, en sa coree,
Quant il tant vit et il tant dure;
Vie li maine pesme et dure.
A grant plenté en est de teles
Qui ne prisent pas deus ceneles
Leur barons puis qu'il sunt malade;
Moult tost leur sunt correus et fade,
Et des mesons, lors, les barnesses
Sur leur barons se font metresses.
Mes Salomons dit vraiement
Que la meson put ledement
Et trop va mal, puis que la fame
Sur l'ome en est metresse et dame.
De la Robert ne sai que dire
Quant ele voit que adés empire,
Si le despit, si le desdeigne
Que neis tochier a lui ne deigne.
Se Nostre Dame, a qui tant pense,
De lui aider ne se porpense,
Trop me vendra a grant merveille
Et si dirai qu'elle sommeille,
Quar esperance et bone foiz
Au ciel li fet plus de cent fois,
Chascune nuit, lever ses mains:
« A! mere Dieu, fet il, au mains,
nuit ot assez oré,
Et tant gemi et tant ploré
Qu'il s'endormi tot en plorant.
Cele que truevent secorant
Et cil et cele, qui que il soient,
Qui, doucement, souvent la proient,
Adonc atendre n'i velt plus.
La grant reÿne de la sus,
Qui dou ciel et de terre est dame,
Quant voit que filz et fille et fame
Dou tot en tot l'ont adossé
Et, com charoigne en un fossé,
Dou tot l'ont mis en nonchaloir,
Aider li velt lors et valoir;
Lors velt monstrer qu'elle scet fere;
Lors devenir la debonere
Velt volentiers cirurgiane.
La tres douce fisiciane
Qui tant parest de franche orine,
Qui trestouz cels sane et orine
Qui ont en lui bone fiance,
Quant voit la grant perseverance
Que li las a et a eüe,
De pitié est toute meüe;
Dou las telx pitié li est prise
Qu'endurer ne puet sa franchise,
Ne por le plus ne por le mains,
Qu'elle meismes, de ses deus mains
Qui tant par sunt belles et sades
Et saines por taster malades,
Taster et saner ne le viegne,
Ne ne velt por rien qui aviegne
Que nul fors ele i meite main.
Si m'aïst Diex, hui et demain,
Il n'a si merveilleuse fame
En tot le mont cum Nostre Dame:
Merveilleuse, certes, est elle,
La sainte Virge, la pucelle;
Si tres douce est et si tres pleine
Que nulle doceur a la siene
Comparer ne se puet ne prendre;
La mere Dieu parest si tendre,
Si piteuse, si debonere
Que ne li put ne ne li flere
Enfers, tant soit plains d'aposture,
Puis que ait pensee nete et pure.
Ou est qui osast neis penser
Que taster daignast n'adeser
Ne manoier, por nule chose,
La naite fleur, la naite rose,
La natetez de tot le monde,
Home tant ort ne tant immonde,
Si plain de bendiaus et de naies,
Si plain de trous, si plain de plaies,
Si plain de roigne et de poacre?
Ou saint Eloi ou saint Fiacre
I deust elle bien envoier,
Qui tiex gens sevent manoier;
Mes bien savoit, c'est or dou mains,
N'avoient pas si soés mains
Com ele avoit, ne si tres sades
Por bien saner tels griés malades,
Et en savoit assez plus que il,
Voire plus que milante mil.
E! mere Dieu, qu'est or de dames,
De pucelles, de hautes fames
Qui les leur nes n'en estoppassent
Et qui tot porrir le lessassent
Ainz qu'il daignassent atouchier ?
Lever nel daignoit ne coschier
Neis sa moillier, dame Terree.
Mes tu, dame, qui es la ree
Dom sourt toute doceur et ist,
Por ce que de cuer te requist,
Moult le daignas bien aprochier
Et ses griés plaies atochier.
grant dame de tot le monde,
Qui tote sorrit et suronde
De grant doceur, de grant pitié,
Quant voit li las si degetié
Que neis sa fame le degete,
N'i a mes nul qui main i mette,
Adonc primes s'en entremet,
Adonc sa sainte main i met.
Li las Robert, li languereus,
Qui tant ert las et dolereus
Qu'i n'atendoit se la mort non,
En reclamant Dieu et son non
Et en priant sa douce mere
Que eüst pitié de sa misere,
Une nuit, endormi se fu.
La douce mere au roi Jhesu,
Qui reïne est de tout le mont,
De paradis, la sus, amont,
Ce li semble, descendre vit
En sa meson et en son lit.
Tant par fu belle, c'est la some,
Qu'il n'est boche ne langue d'ome
Qui raconter le vous seüst,
Ne n'est ielz d'ome qui peüst
Esgarder son vis ne veoir,
Tant par est clers, de grant pooir.
Moult doucement, par grant delit,
Le malade assiet en son lit;
D'une main le chief li sostient
Et o l'autre le pié li tient.
Lors qu'o sa main, polie et sade,
Touchié li a le pié malade,
Tous est sanez, ce li est vis.
Ne sai que plus vous en devis.
De fine joie lors s'esveille;
Moult s'esbaïst, moult se merveille
Quant son pié sent guari et sain.
Le las de cuer, dedenz son sain,
De joie li sautele et vole;
Li las son pié bese et acole,
Et tant est liez ne set que dire:
Il ne trovast en piece mire
Qui li sanast si doucement.
Dou lit saut sus isnelement,
Si cort et saut par sa meson;
Plus grant joie ne fist mes hon!
Croire poez, quant sain le virent,
Que grant feste et grant joie firent
Si voisin, si enfant, sa fame.
A Chartres, a la bele dame,
L'endemain, s'en vient tot corant.
Le mestre autel, tot en plorant,
Besié a tant et enbracié
Qu'a grant paine l'en ont chacié
Les gardes qui nou connoissoient;
Desconneü por ce l'avoient
Que durement ert enpiriez,
Amegriz et mal atiriez.
Robert, qui sains est et delivres,
Trestot aussi com s'il fust yvres,
Entour l'autel sovent coroit,
Dou pié sané sovent feroit
Grans cops desus le pavement
Et si crioit moult hautement:
« Veci le pié la belle dame,
Lors dïent clerc et chapelain:
« Botés la hors ce fol vilain,
Lors fiert dou pié, fiert et refiert,
Cinq foiz ou sis, moult lieement,
Dou pié desus le pavement
Et, plorant, dit a chascune ame:
« Vez ci le biau pié Nostre Dame,
Adonc l'ont tuit reconneü.
Quar lienz ot assez geü.
Neïs les fames le connoissent,
Qui de demander moult s'angoissent
En quel maniere et en quel guise
La mere au roi qui tot justise
Santé rendue li avoit.
Cil, qui parler moult bien savoit,
Tot mot a mot et tot a tret,
En plorant, leur conte et retret
Tot ce qu'avez devant oï.
Par le moustier sunt esjoï
Et clerc et lai, homes et fames.
Les cloistrieres et bones dames
De chanz firent grant melodie.
Es clochiers fu la sonerie
Et longue et grant et merveilleuse.
A la chemise glorieuse,
A Chartres, la riche montaigne,
Telle allee et telle empaigne
Ot, si com truis, en cel tempoire
Que feite en fut moult belle estoire.
Ce pri je a la douce dame
Que feu d'enfer, n'en cors n'en ame,
Nul de vos tos puist atochier.
Por ce au lever et au coschier
Nous commandons tuit en sa main.
S'ele servons, et soir et main,
De vrai corage, de cuer fin,
Ja a la vie n'a la fin
De feu d'enfer n'aurons nous garde.
Feu d'enfer n'a pooir qu'il arde
Celui ne cele qui s'aart
A lui servir de bonne part.
Ou feu d'enfer n'ert ja cil ars
Qui a s'amor s'ert bien aars.
Por Dieu, por Dieu, que n'i ardons!
A lui amer nous aardons !
A lui se fet bon aardoir,
De lui amer devons ardoir.
Por Dieu, chacun si se aarde
Que de s'amor jor et nuit arde!
miracle truis d'un provoire
Qui la poissant dame de gloire
Qui nomee est Virge Marie
Honora moult toute sa vie.
Une messe sans plus savoit,
« Salve sancta parens » , qu'avoit
Aprise d'anfance et d'usage.
Mez en Karesme et en Charnage,
A Pentecoste et a Noel
Ne chantast ja nule fois el.
C'estoit tozjors tous ses effors,
Et por les vis et por les mors.
Devant l'esvesque acusés fu.
En la parfin depousés fu.
Bouter le fist hors de sa court.
Se cele ou toute pitié sourt
Pitié n'eüst dou chapelain,
Il fust cheü en mal pelain.
Pitié en ot, bien i parut,
Quar a l'esvesque s'aparut
La nuit memes que ce avint.
Vers mie nuit devant lui vint
Et li dist moult arrieement:
« Ce saches tu certainement:
En l'esveque n'ot que esmoier.
Le chapelain sanz delaier
Fist ramener. Quant il le vit,
Aus piés li chiet et si li dit
Qu'il ait, por Dieu, merci de lui;
Si li a fet honte et ennui,
Il amendoit a sa devise,
Et bien reface son servise
En tel maniere com il seult;
Puisque la mere Dieu le veult,
Ne le doit mie desvoloir.
Pes ot le prestre a son voloir.
Qui  sens ne savoir
Par ce miracle puet savoir
Que son servise pas ne pert
Qui la douce mere Dieu sert.
, qui fontaine est de pitié,
Monstre au pecheurs amitié,
Car, nuit et jor, ses bras leur tent
Et, de jor en jor, les atent
Que il viengnent a penitance
Et leur donne grant porveance
D'amender els de leur pichiez;
Mes il ont si les cuers sechiez
Et vuit d'amor, de charité,
Que en voie de verité
Ne veillent venir ne a amende
Devant que desus aus descende
Dou ciel la devine venchance.
Un tens fu qu'ou reigne de France
Et par autre terres pleuseurs
Pecherresses et pecheurs
Pugni Dex por droite sentence,
Car sus cels grieve pestillence
Envoia dou feu infernal,
Ausint com plaie general,
Pour leur pesmes iniquités.
Par bors, par villes, par cités,
Homes, fames generaument
Ardoient de ce grief torment
Par droite vanchance devine,
Ne nulle humeine medecine
Contre ce mal n'estoit trouvee.
Mes la haute Virge ennoree
Qui puet seur toute force humeine,
De misericorde fonteine,
A cui la puissance s'estent
De son filz, pere omnipotent,
Icelle tres puissant raïne
Au mal porchaça medecine,
Qu'el s'aparut, si com l'en troeve
Escrit, a une fame vueve,
Moult honeste et bien renommee;
De Joï Le Chatel ert nee.
Il estoit nuit, a premier somme,
Que la fame se dormoit comme
L'en doit dormir a tel hore,
Quant la dame que l'en aore
Vint a lé et si l'esveilla,
Dom la fame se merveilla.
Pluseurs clers et lei bien creables
En distrent tesmoign veritables,
Qu'el s'apela, por verité,
Dame de Chartres la cité
Et dit: « Fei joie, bonne fame,
fame, qui fu bien creant
De ce qu'ert oiant et voiant,
Moult ignelement se leva
Tantout que rien ne la greva
Ne ne retarda point d'eslesce.
Au provoire vint a elesce,
O fei e o devocion,
Si li conta sa vision.
Quant cil la vision oï,
Bien la crut et bien s'esjoï
Et de joie prist a plorer,
Dieu et Nostre Dame a loer.
A preschier tantost commença
Par le païs, de la en ça.
Sa parole et son preeschement
Ot tantout tel enfeissement
Que a touz les auditeurs pleisoit;
La haute dame li feisoit,
De cui la parole venoit;
Le seint esprit li aprenoit
Ce qu'il disoit et i ovroit:
Les cuers des auditeurs ovroit
A la parole recevoir.
Li ardant le crurent por voir,
Qui dou feu erent tormenté,
Homes et fames a plenté,
Pouvres et riches tot en commun;
Touz les menbres orent li un
Perdu et li autre partie,
Si com aloit la maladie.
prouveire tuit obeïrent
Et vous de cire fere firent
Dou pois qu'il orent comendé
Et a la haute mere Dé,
Dame de Chartres, les voerent,
Que a Chartres les envoerent
Par leur amis, leiaus mesages.
Le nombre truis bien des ymages:
Deus cens en i ot et sexante,
Si com li livres le me chante.
Chacune fu sus l'autel mise;
Et vindrent  l'oevre de l'iglise.
Meintenant la vertu devine
Dou ciel envoia medecine
Que li ardant tantoust estaindrent,
Nul signe de feu ne remeindrent.
Oncore Dex plus i ouvra:
Chacun ses menbres recouvra
Touz entiers, sanz point de defaute;
Ci ot vertu poissant et haute!
Et quant l'ardeur fu toute esteinte,
La char, qui ert de verte teinte,
Comme charbon arse et broïe,
Devint belle, saine et blanchie,
Qui ert et noire et orible.
Cil a qui rien n'est impossible
I demostra bien sa poissance
Et que vers lui grant acointance
Ha la Virge qui l'enfanta.
La mere vers son effant a
Poer d'empetrer quant qu'el quiert:
Le poer qui au filz afiert
A la mere a sa volenté;
L'un poer est a l'autre enté
Ainsint con li rains en la souche.
Or prion de cuer et de bouche
La dame qu'elle, par sa grace,
Vers son filz soit nostre avocace,
D'empetrer nous dou ciel la joie.
La mere et le filz nos en oie,
Qui par la priere sa mere
Nos conduie devant son pere,
A cui est reyaume et enpire
Ou riens ne perist ne n'enpire.