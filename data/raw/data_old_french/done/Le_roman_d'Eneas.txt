Quant Menelax ot Troie assise , onc n'en tourna tres qu'il l'ot prise , gasta la terre et tout le regne pour la venjance de sa femme .
La cité prist par traïson , tot craventa , tours et donjon , arst le pays , destruist les murs : nuls n'i estoit dedenz seürs .
Toute a la vile degastee , a feu , a flambe l'a livree .
Li Grieu prennent les citaiens , nuls n'eschapoit d'entre lor mains ne l'esteüst morir a honte; n'espargnoient prince ne conte : ne lui avoit mestier parage ne hardement ne vasselage .
Et nen estoit liu de deffendre : toute iert la vile mise en cendre .
Ocis y fu li roys Prianz , il et sa femme et ses enfanz : onc ne fu mais tant grant occise .
Menelax a vengance prise : touz les murs fait aplanïer pour le tort fait de sa mouillier .
Dans Eneas estoit en Troie; ne li membroit mie de joie quant la cité vit degaster , les murs et les tors craventer , et detrenchier les Troïens .
En conseil prist et en porpens s'il s'en povoit estordre vis d'entre les Grius ses anemis qui tout gastoient par lor guerre , encor guarroit en autre terre .
Quant vit que ne monteroit gaire deffensïon que seüst faire , eschapa s'en si com il pot par les destornees que sot .
Enz en son col porta son pere ffors de la ville , qui vieux ere , et par la main mena son fil , si sont livrez a grant escil .
Avecques lui tant gent s'en fuient qui s'en eschapent par la nuit .
Quant de la ville fu estors , dessouz .
I .
arbre de defors a allé o lui grant gent; demande a touz communement s'il s'en voudront o lui fuir et bien et mal o lui souffrir ou s'en voudront retorner enz vengier la mort de lor parent; pres est de faire lor plaisir ou de combatre ou de fouir .
Ce client tuit de repairier ne del combatre n'est mestier , car n'est mie granz lor effors : tost les avroient li Grieu mors; miex vouloient o lui fouir que retorner enz pour morir .
De lui firent seigneur et mestre , puis ont gardé de devers destre : une estoile virent levee qui la voie lor a moustree; de devant eulz va vers la rive; s'en vait fuiant la gent chaitive .
Eneas cherca le rivaige , trouvé y a .
XX .
de lor barge , il entra enz a tout sa gent , et vin et eve et forment trouva es nez a grant plenté .
Du rivaige sont esquipé , empaint se sont en haute mer , car n'estoit lieu de demorer .
Danz Eneas par mer s'en fuit , grant gent a pris en son conduit , naigent et singlent a effors; esloingnié se sont bien des pors .
En Lombardie voult aler , illuec voult Troie restorer et la cité et Ies muraulz : moult soufferra ainz granz travauz .
Juno , qui ert du ciel deuesse , estoit vers eulz moult felonesse; foorment avoit coilli en hé touz ceulz de Troie la cité del jugement que fist Paris .
Quant vit en mer ses anemis , soudeement lor fist moleste : en mer leva une tempeste qui jusqu'a fons commut la mer .
Les nes commencent a vaucrer , vente et pluet , tone et esclaire , moult comménce lait tenz a faire , cheent flodres espessement , commeüe est la mer forment , si fait oscur , ne voient goute ne ne sevent tenir lor route; ne voient lune ne soleil ] .
Il ne sevent d'eulz nul conseil : ondes les lievent vers les nues , et quant d'illuec sont descendues , de desouz eulz voient la mer plus que ne puet .
I .
arc jeter .
De nule part ne voient port , et ciel et mer lor pramet mort; il ne voient nefs une estoille , rompent cordes et cheent voile , brisent et mast et gouvernail , moult vont a honte et a travail .
Nen escipre nen estrumain de lor droit cors n'erent certain; il ne sevent quel part il tornent , s'il vont avant ou il retornent : en aventure ont mis lor vie .
Danz Eneas forment s'escrie : « Ohi , fait il , buer furent né ceulz qui a Troie la cité ffurent occis et detrenchié !
Ha !
las , pour quoy n'i fui occis ?
Pour quoy eschapay je chetis ?
Miex vousise que Achillés m'eüst occis ou Thytidés la ou furent occis tant conte qu'ici morusse a tel honte !
Pour quoy ne m'occistrent li Grieu ?
Moult m'ont coilli en hé li dieu : ne puis garir n'en mer n'en terre , de toutes pars me chace guerre .
» Moult.se demente Eneas , moult se clame chetif et las de ce qu'il eschapa a terre pour ce qu'en mer souffrist tel guerre .
Miex voudroit estre en Troie occis o ses parens , o ses amis , la ou Hector et Prïamus ffurent occis , comtes et dus .
Moult s'esmaient si compaignon , ne desirent se la mort non , ce lor est vis que moult lor targe .
Devant lor roy ot une barje : son gouvernail li ert brisiez , et mast et single en mer plongiez , .
III .
tors tourna en moult poi d'eure; un oraige li vint deseure qui si le fiert en l'un des lés les hors a frainz et dequasez; rompent chevilles et coustures , l'eve y entre par les jointures; emplie l'a soudeement : affondree est en .
I .
moment .
Ycil ont lor travail finé , cil ne criement mais nul ore; par ceulz n'iert mais terre conquise , ne chastel pris ne tor assise .
Li yens aquelt les autres nez; brisent mas et deschirent trés , par celle mer les esparpeille .
Danz Enea moult se merveille : « Chetis , fait il , quel aventure !
Bien sai li dieu de moy n'ont cure : de tantes nez com je hui oy quant je mui ça , moult en ay poy .
» Ainssi furent li Troïen III .
jors , ne lor souvint de bien , ne de mengier ne de dormir , n'erent seür fors de morir .
Quant vint au quart , qu'il ajorna , li venz failli et si cessa , le soleil leva , ne plut mes , du tout remest la mer en pes .
Quant remese fu la tempeste , danz Eneas leva sa teste , savoir se il verroit pays .
Il esgarde devant son vis , si voit de Libe la rivaige : c'est une terre moult savage .
Touz resbaudist ses compaignons , et fort naigent aus avirons .
Tant ont naigié et singlé qu'el port de Libe sont entré; vindrent a rive com ainz porent : greignor joie onques mes n'orent; des nez saillent a terre fors , de grant perd furent estors .
Danz Eneas moult liez se fet : de ses .
XX .
nez n'en a que .
VII .
, celiez a argent et grenier; issu sont fors esbanoier .
Il se colchent par le rivaige , le pays voient moult savaige; ne voient borde ne maison , ne borc ne ville se bois non , mais que qu'il soit , forment lor plet .
Eneas vait en la forest; .
I .
seul mescin mena o lui , lors ars porterent ambedui , et cers et bisses ont bersé .
Si home en ont assez porté , les feuz alument ou sablon si aprestent lor venoison .
Quant preste fu par le gravier , s'i sont tuit assis au mengier; la char mengierent et vin burent qui fu es nez quant il s'esmurent .
Quant beü orent et mengié , chascuns se fist joieus et lié de ce qu'erent venu a port , mais moult lor estoit desconfort qu'il n'avoient lor compaignie qui en la mer fu departie : en doubte erent , que ne savoient s'il erent mort ou il vivoient; sor les falaises vont garder s'il en veroient nul en mer .
Danz Eneas a asamblé ceuez qui o lui sont demoré , ses commença a conforter des maus qu'il orent en la mer .
« Seignor , fait il , franc chevalier , ne vous devez mie esmaier : se vous avez eü pouor en celle mer , mauz et dolor , ça en avant vous delitra quant il vous en remembrera .
Horn qui se met en autrui terre , qui veult ne gain ne bien conquerre , a grant honnor ne puet venir se bien ne mal ne puet souffrir .
Mais se il _ sueffre .
I .
pou mesaise , que il n'ait tot ce qui li plaise , ce m'est avis , miex prisera le bien aprez quant il l'avra .
Souffrant travaill et mal et peine , ainsi vendrons en nostre regne , en Lombardie , le pays que Jupiter nous a promis; grant gent somes , si nen avon se moult poy non de garisson .
Il nous estuet vitaille guerre , mais moult voy ci savage terre : ne say se onques y ot blé ne borc ne ville ne cité .
» Danz Eneas adont chosy .
IIII .
des suenz preuz et hardy qui le pays aillent cerchier et si li sachent renoncier en quel pays sont arivé , s'il y a ville ne cité .
D'illuec tornent li messagier qui la contree vont cerchier; errent par vaux et par montagnez; et par forez et par les plaines; moult ont erré , ne voient hom qui lor peüst rendre raison , rienz qui vive , fors sauvagine .
Tant ont erré par la gaudine qu'il entrerent en .
I .
sentier , de cel en .
I .
chemin plenier .
Ly mesaigier ont tant erré le grant chemin et le ferré Cartaige virent la cité dont Dydo tint la digneté .
Dame Dydo tint le pays , miex nel traitast cuenz ne marcis; onc ne fu mais par une femme miex maintenu honnor ne regne .
De cel pays n'estoit pas nee , ainz ert de Tyre la contree; Sicheüs ot a non ses sires , et ses freres le fist ocire; por ce qu'il voult avoir l'onnor , en escil chacha le seror .
Par mer s'en est Dydo fouie , moult ot grant gent en compaignie; porté en a mout grant tresor , pailes et dras , argent et or .
En cel pays est arivee; au prince vint de la contree par grant engin li ala guerre qu'il li vendist tant de sa terre com pourprendroit .
I .
cuir de tor; donna l'en et argent et or , et li princes li octroia , qui de l'engin ne se garda .
Dydo trencha par coroietes le cuir , qui moult erent graillettes , a celi a tant terre prise qu'une cité y a assise , puis conquist tant par sa richece , par son savoir , par sa prouesce , qu'elle avoit tout le pays , et les barons a souz soy mis .
La cité ot a non Cartaige , en Libe sist sor le rivaige , moult par fu belle et bien assise , ja par siege ne sera prise : de nulle part ne crient assaut , engin ne force riens n'i vaut .
La mers y bat d'une partie : ja par della n'iert asegie; de l'autre part sont li vivier et li marez grant et plenier et grans fossez a barbacane fiais a la guise libicane , et trenchiez et plasseïs , cengles , barres , pons tonies .
Ainçois que l'en viengne a Cartaje , a maint destroit et maint passaige .
El coing amont , devers la rive , a une roiche qui est naïve; iluec sont li murail assiz , li quarel sont de marbre biz , de blanc , de inde , de vermeil; par grant esgart et par conseil y sont assiz tout a compas; grant sont , de marbre , d'adamaz .
Li mur sont fait a posteaux , assiz par Hours et par meriaux , et sont tout fait en tel mesure vis vous seroit fust imposture; ainsi point sont entor li mur sanz vermeillon ne asur .
Devers la ville sont trifuire , fiait a voletes et a cuivre , et li piler sont marmorin , par dedessouz vait le chemin; li mur sont haut , espez assez , ainsi est close la citez .
Tout li quarrel sont seelez , a fer et a plom bien soudez; a sanc fu fais touz li mortiers : n'en abateroit fers n'aciers une pierre ne .
I .
quarrel , picois ne hoe ne cisel .
Li mur sont assez fort et dur .
A .
III .
perchiez de plain mur , assise y ot une fort tor : tiex est li murs fait tout entor .
En la cité a .
IIII .
portes , d'olifant sont , roides et fortes , entaillies a desmesure : des ais n'i choisist on jointure .
Tout sont d'argent et gon et lune aus .
IIII .
portes; a chascune a une tor et .
I .
donjon; les tors gardent .
IIII .
baron , lor terre en tienent et lor fié , as portes sont lor maistre sié; a chascun d'eulz estuet avoir .
M. chevaliers par estavoir .
Devant sa porte a herbergie chascun des contes sa mesnie , en la cité sont li palais aus citeainz , de marbre fais .
Tel mil en a en la cité qui ne criement .
I .
ost mandé; se uns en ert au plain assis , ja par assaut ne seroit pris .
Moult par sont riche li bourjois , de leur avoir ne set nulz prois; bien est la ville replainie , assez y a marcheandise : illuec vent l'en le vair , le gris que l'en aporte en cez pays , coutes de paile , couvertoirs , les dras de soie de colours , les chiers dossez et les tapis , et les cendaulz et les samis , et les pailes emperëaus , les chieres porpres naturaus : ne scet richece homme penser qu'il ne puisse illuec trouver .
En celle mer , jouste Cartaige , illuec prent l'en sor le rivage d'une maniere poissonnés ne gaires granz , mais petités; l'en les taille sor lez coetes , si en cheent rouges goutetes; de ce taint l'en la porpre chiere poy sont poisson de lor maniere .
Li vermeill sont de cel poisson , ens en Cartaige les taint l'on; les noires sont de cacodrille , illuec conversent en .
I .
ille .
Moult par est riche la cités : de toutes riens y a plentés , de la coite ne june gaire et il par mer et il par terre : de toutes pars y vient le bien , n'ont sorfrete de nulle rien .
Qui de defors voit la cité et grant et large et quarré , [ les cheminees del palais , ja si rices ne verra mais .
] De mur ert close environ; dessor l'entree a .
I .
donjon , dedenz sont li degré de marbre , ne n'i ot rien qui onc fast d'arbre .
Bien y a plus de mil degrez; aval et fons si est li prez ou l'en jeue a la palete , aus geus paienz quant il out feste .
Illuec se suellent asambler cil de la ville pour jouer .
A .
I .
des cors de la cité assist Dydo sa fermeté : de haut mur fu clos li chastiaus , moult y ot tors et mangonniaus .
Sour l'entree de ce chastel dont la cité de Monmirel … … … … … … … … .
… … … … … … … … … .. les portes sont toutes d'ivuire , l'entaille y est toute trifuire; mis y a or en tel mesure qu'il pert parmi l'entailleüre .
Moult par est richiez li portiers : de son fié a mil chevaliers , touz temps vest vair , gris et ermin : serjant ne pert mie a frarin .
La principaus tour est assise desor une faloise bise; haus et espés en est li murs : qui dedenz est moult est seürs , ne crient ne siege ni assaut , de vitaille ne li deffaut .
Dessus , et souverain estauge , la maint la dame de Cartauge .
Moult par est riches li palays , par grans nobilité fu fais; pain est a or de toutes pars , bien y sont mises les .
VII .
ars , le ciel , la terre et la mer et quanque hom set porpenser .
De ciprés est toute la frame , bien fait tel salle a tel dame; tel n'ot Dayres ne Octovïen , Neron ne Cesar Julien .
El gauble sist le maistre dais , tel n'ot ne amiraus ne roys , et li piler sont d'ebenus qui soustienent le dois dessus , a or taillié d'ivuire blanc , et de meïsmes sont li banc .
En mi fu li siege roial entaillié d'or , fait de cristal; d'argent y a .
I .
eschamel , si le soustienent .
II , lyoncel .
Senz ot au siege appareillier; la se siet la dame au mengier .
Les la mesire , tres son dos , restoit .
I .
cep qui ert moult gros : onques ne fu trenchié en vigne , ainz le fist faire la rogne; li ces fu d'or et les corgies , et les panpes bien entaillies .
Li rain nessent moult soutieument del cep tout ordonneement , les grapes sont miraubileuses , ffaites de pierres precïeuses pierres y a de mil manieres , fforment par sont les grapes chieres .
Bien est la vigne entaillie desor le dois a grant merveille , li eschaillon sont fait d'argent , qui en soustienent le sarment .
.
X. mil oysyaus a en la treille , grans et petis , fais a merveille; de fin or sont , bien esmeré li mendres vault une cité .
Li ces est gros et crues trestous et li flambail sont dedesous; quant il vente , si font chanter les oyselés et voleter .
Selonc sa grandour chascuns chante; qui cel son ot , pour quoy demande : harpe , vielle , son de corde ?
Nul instrument ne s'i acorde .
Chascuns oysiaus chante en sa guise quant la dame est au dois assise; onques ne finent de chanter al asseoir ne au lever , ne nuls oysiaus n'i est en pais : touz en retentist li palays , quant il chantent , hom n'i ot goute .
D'un arbre dont l'encens degoute sont les taubles aus chevaliers par la salle granz et pleniers .
Quant Dydo siet a son mengier , ja n'i avra aus huis , huissier : miex vouldroit estre prise ou morte qu'en y closist ne huis ne porte , qu'en deffendist sa garisson ne a verge ne a baston .
En la sale ot mainte verrine , encor mainte chambre perrine , et dedessouz ert li celiers , moult y avoit autres mestiers .
Celle cité ferma Dydo , et ce vouloit dame Juno , pour ce qu'illuec fu coultivee , Cartaige fu moult renommee .
Touz li mons fu a lui enclin : de son enpire ne fust fin .
La Capitoille et le Senné y avoit ja tout ordené qui esgardent les jujemens et les loys donnaissent aus gens; puis fu a Rome tranporté li Capitoilles et li Senné .
Encore dont ne par ert mie celle cité toute forme : encor faisoit Dydo ouvrer aus murs , aus tors pour miauz fremer .
Tant ont li messaigier erré qu'il vindrent a la cité que Enea envoia guerre l'estre de lui et de la terre .
.
I .
grant temple faisoit Dydo ou coultivee fust Juno tres en milieu de la cité; moult y avoit de richeté , bien y avoit or et argent , moult y metoit de son entent .
Devant le temple ert la roÿne : d'une porpre alexandrine , tout senglement a sa char nue , estroitement estoit vestue .
Afublee fu la roÿne d'un chier mantel d'un blanc ermine couvert d'un bon tyret porprin , et li orlez fu sebelin; a un fressel s'en galonnee , d'un cercle d'or fu coronnee .
La roÿne estoit moult belle et tenoit d'or une vergelle; ceuz qui oevrent amonnestoit , aus citeains preceps dounoit , moult par estoit cortoisse et sage .
Devant li vienent li mesaige; Ilïonus parla premiers , li plus saiges des mesaigiers .
« Dame , fait il , a celle rive est arivee la gent chaitive qui de Troie sont eschapé : li Grieu ont prise la cité , destruit les murs et les donjons , lor roy occis et les barons .
Eschapames nous en par nuit , illuec nous prist en son conduit danz Eneas , c'est nostre roys , preus est et saiges et cortois .
Mestier avons grant de secors , en Lombardie est nostre cors .
La voulïommes nous aler mais la dedenz , en celle mer , nous acueilli une tormente qui nous livra tant de entente; li yens nous fist si grant rancune de nous .
XX .
nés en mena une; des autres a une partie sevré de nostre compaignie; se ne savons ou il vertirent , s'il naierent ou il garirent .
Tant nous chaça li yens orage que venismes en cest rivaige; por garison nous a tramis danz Eneas en cest paÿs .
Nous n'avons mestier de guerre , se vous prions en ceste terre nous consentes a sejorner , nos nez restraindre et afremer; seür soions de vostre gent tant que aions ore et vent .
» Respont Dydo la Tirïaine : « Bien soy l'aventure troiaine , comfaitement li Grieu l'ont prise , toute la terre a essil mise , car ce ay je tout assaié soiez seür en cest paÿs; ne trouverrés , ce vous plevis , qui vous forface de noient : tuit soiez seür de ma gent .
Se venir veult ça vostre sire , de moie part li povez dire ne mon sejour ne mon conroy ne li faudra plus que a moy .
» Li messaigier , quant ce 'Sirent , ens en lor tuer s'en esjoïrent , de la roÿne ont pris congié , vers la rive sont repairié .
Danz Eneas , quant il les vit , vers eulz ala et si lor dist : « Qu'avez trouvé vous ?
- Bien .
- Et quoy ?
- Cartage .
- Parlastes au roy ?
Nenil .
- Pour quoi ?
- N'i a seignor .
Quoi dont ?
- Dydo maintient l'onnor .
- Parlastes vous a li ?
- Oïl .
- Menace nous ?
- Par foy , nenil .
Et qu'en dist dont ?
- Promet nous bien; serons seür , mar criendrois rien .
Ce dit la dame tirïaine s'en ceste terre libicaine voulez remaindre et sejorner , vos nez restraindre et affermer , se en vous veult mouvoir guerre , aidera vous venjance guerre; par nous vous offre son sejour ensamble o li ens en sa tour .
Sis estauges ne vous faudra tant com oré vous targera .
» Danz Eneas , quant ce oÿ , enz en son tuer s'en esjoÿ; les dieux mercie et aore , d'un sacrefice les honnore .
Tandis comme li mesaigier alerent le pays cerchier , erent lor nez a port venues qu'il cuidoient avoir perdues .
Aancree s'estoit chascune : toutes orent lor nez fors une que en mer naia la tormente; de li n'avoient mes entente .
Danz Eneas forment s'esjot de la nouvelle que il ot et de ses nez qu'il a fors une : moult li estoit propre Fortune , Ffortune le ra esbaudi , qui devant l'avoit mari .
Pour ce ne doit hom desperer quand li couvient mal endurer , et se il a tout son plaisir , dont ne se doit trop esjoïr , ne pour grant mal trop esmaier , ne pour grant bien trop esleecier .
De toutes choses est mesure : ne bien ne mal touz temz ne dure; Ffortune tome en poy d'eure , tel rit au main qui au soir pleure .
Eneas prent les chevaliers , .
XL .
estre les messaigiers , les autres laissa ou rivaige tant qu'il reviegne de Cartage .
Ascanïus remest , ses filz , qui varllet ert assez petis .
Eneas ert uns gens , .
I .
grans chevaliers , preus et avenans .
Le corps ot gens et bien mollé , le chief ot blont recercellé , cler ot le vis et la figure , moult fiere la regardeüre .
Le pis ot gros et les costés Ions et deugiez et bien mollez , d'un cendal d'Andre fu vestus , a .
I .
fil d'or estroit cousus .
I .
mantel gris ot aufublé , chauciez fu d'un paile roé .
Les mulz amblans traient des barjez; adont monte et son barnaiges , la voie prenent vers Cartage qui n'en mie Loing du rivaige .
Tant ont erré et mont et val qu'il virent la tor royal , les murs , les tours et les palays : ne samble pas ville de pais .
Quant la cité vit Eneas , de l'ambleüre vint au pas : .
I .
petit s'est targiez denier pour la cité miex esgarder .
Li Troïen ont tant erré qu'il entrerent en la cité; les rues passent si parvindrent ens el chastel puis descendirent devant la tor , par les degrés est Eneas amont alez .
Contre lui est Dydo venue; danz Eneas bel la salue : « Diex sault la dame tyrïaine qui là chaitive gent troiaine a receü en ses muraulz et qui raliege lor travaulz .
Puis que nous fumes essillié , premiere avez eü pitié de nous ahanz , de nostre perte - li dieu vous en rendent deserte !
» Elle les maine amont la tor enz et palais empereor .
Eneas entra ou palays : onc en si bel ne entra mais; esgarde l'or et les paintures , le maistre dois et les faitures , et les grapes et la merveille d'oysiaus qui erent en la treille; perçut que celle ert moult cortoise qui ert dame de tel richoise .
Si Troïen moult se merveillerent : entr'euz client et conseillerent : « Moult est la dame preus et saige qui se deduit a tel bamaige !
Veez quel salle et quel maisnie , gentilz , courtoise , afaitie .
Bien doit celle terre tenir qui tel gent a a son servir .
» En .
I .
banc sistrent ambedui danz Eneas , elle lés lui .
« Sire , fait elle , quel destinee vous amaine en ceste contree ?
Puis que vous orent vaincu Grieu , fforment vous ont grevé li dieu .
Pour quoy vous mainent a tel rage ?
Ja estes vous de lor lignage , Ja fustes vous filz Anchisen; jouste le fluve troïen vous ot Venus qu'est vostre mere , et Cupydo est vostre frere qui est d'amour et sire et maistre : de ces dous diex vous doit miex estre .
Pieça que vous oÿ nommer et que j'ay oÿ parler de vous et de vostre lignage , bien sai qu'estes de haut paraje .
Je ray souffert moult granz ahanz , mal et travail et paine grant , ainz que venisse en cest pass : par moy meïsme j'ay apris comment je doy avoir pitié d'orne , sel voy desconseillié .
Se vous voulez ci remanoir , une chose povez savoir : retendray vous moult richement et vous et toute vostre gent; n'avray plus chier le Tirïen que je avray le Troïen .
» Danz Eneas forment s'esjot de la proumesse que il ot que la rosne li octrie , de tous les diex moult le mercie .
A ceulz qui erent ou rivaige tranmist la dame de Cartaje et pain et vin a grant foison , char et oisiaus et venoison .
Eneas prent .
I .
sien mesaige qu'il tramet vers le rivaige son fil li aille amener , et si commanda aporter une nosche faite a esmaus; a la femme Amphïoraux danz Pollincés la donna pour son seigneur qu'elle enseigna , qui se muçoit pour la bataille , car il savoit tres bien sanz faille , s'il y aloit , qu'il y morroit , ja de Tebes ne revendroit .
La nosche vaut .
I .
grant tressor .
Une corronne de fin or rueve aporter et .
I .
chier paille qui aportez fil de Tessaille , a or cousu et bien broudé .
Quant Eneas l'ot commandé , li mez s'en tonie de Cartaige , onc ne fina tres qu'a rivage ou li enfes estoit remez o les barons son pere auz nez .
Aneas est enz en Cartage , Dydo li fait moult bel estage; Venuz sa mere ert en doubtance , de son fil n'en mie a fiance : cel estauge forment doutoit pour ce que Juno ne l'amoit; de lui avoit moult grant poour .
A son fil vint , le dieu d'amour : « Ffilz Eneas est en Cartaige , en Libe , une terre savaige; moult crien celle sauvaige gent qu'il ne le mainent malement .
Il est o la dame remez , por son fil a tramis as nez .
Se tu euz onques de moy cure , va , pren son volt et sa figure , ses vestemens et son samblant , je retendray o moy l'enfant .
» Touz fait prendre ses garnemenz dont il doit faire ses presenz .
« Ensamble o toy les fay porter et a la dame presenter , et quant elle t'acollera et doucement te baisera , de ta flambe , de ta douçor l'espireras et de t'amor .
Moult se faindra por les presenz , et plus pour tes espiremenz .
» Li diex d'amors fait ses commanz , del varllet a pris les samblanz , tel cors , tel voult , telle figure , tel'vestement , tel aleiire .
Venuz en a l'enfant porté , celle nuit l'a o soy gardé .
Li diex s'en tome o le messaige , o les presenz droit a Cartaige .
Enz en la salle en est entrez , devant son faus pere est alez , il l'a baisié si li acline , et puis le baisse la roÿne .
Il li donne les garnemenz , moult par fu riches li presenz .
La dame moult les esgardoit : nulle richece mais ne voit , ne nulle rien qu'elle amast tant des garnemens et de l'enfant; ne de tenir ne d'esgarder ne se pot la dame souler .
Tant entendoit as garnemenz et a l'enfant qui moult ert gent que saisonz fu bien de souper; l'eve commande a donner .
En la salle , devant l'entree , ot une ymage tresgetee , entaillie de blanc argent , faite par grant enchantement .
A sa bouche tenoit .
I .
cor d'yvuire blanc taillié a or : l'ewe commence a corner quant la roÿne dut laver .
Ce est l'enseigne as maisnies qui fors ou bourc sont herbergiez : de toutes pars sont assamblé , porte ne huis n'i ot veé .
Quant la maisnie est venue , moult est la salle commeüe : oyrent servant et despensier et seneschal et boutillier .
.
C. damoysiaus i ot de pris : metent napes par ces dais , aportent pain les despensiers , coutiaus , salieres et cuilliers; .
I .
bacin d'or ont aporté a quoy la roÿne a lavé ses mains qui moult par furent blances .
Danz Eneas li tient ses manches , après lava; a son service ot il serjanz de mainte guise , contes et dux et filz de roys; il est montez ou maistre dois .
La dame en son siege s'assist , en son devant le varllet prist qui ja l'avoit auques esprise .
Encontre lui se rest assise , si commencent a voleter tuit li oysel et a chanter qui suz estoient en la treille .
Danz Eneas moult se merveille : assez prise ycel chant mais que quanque il vit ou palays .
Al mengier servent la rogne .
LX .
enfant de la cousine , et autretant aportent vin es nés et es coupes d'or fin; portent piument et bon claré , et burjeras et ysopé .
A son days out riche vaisselle : n'i ot coupe ne escuelle qui ne fust d'or bien entaillie , et d'argent servent la maisnie .
Ne say conte dire des mes qui souvent vienent et espés .
Ne fu a dire du souper : mengier que hom seüst penser , ainz qu'il faillent , tant y ot sol le voer lor anuiot .
Et quant fu finez li mengiers , Dydo commence a merveillier les garnemenz et lor bonté , et le varlet et sa biauté; auques estoit commeüe li diex l'avoit bien enbeüe , et le tenoit en son devant , de lui fais'oit joie moult grant .
Elle le baise et acolle , de lui amer est toute folle , de lui baisier ne set finer .
Moult s'en puet bien consirer : elle ne set qui il estoit , cuidoit que homme mortel soit , mais ce estoit le dieu d'amor qui moult l'a misse en grant freour .
Quant et le baisse estroitement , de la flambe d'amor l'esprent; il li tresperce le corraige , par la bouche li met la raige .
La roÿne ne s'aperçoit de la poison qu'elle bevoit : moult li mue ja son talent , et la regardoit moult souvent li Troÿenz par grant douceur; ja entr'oublie son seigneur .
Quant li services fu finiz et des oysiaus li chan faillis , la roÿne remaint au doys; n'i ot barons se non de prois .
L'autre maisnie est departie; son oste prié qu'il li die de Troie la destrussïon et si li cont la traïson .
Ou palays ot moult grant silence , et Eneas ja li commence tout le siege a aconter et les barons touz a nommer , et ceulz de fors et ceuz dedenz , et justes de tornoiemens , et les assaulz et les occises , et desconfitures et prises; compta comment fu mors Hector et racheté son .
III .
pois d'or quant .
III .
tors l'orent traïné environ Troie la cité .
La traïson dist du cheval ou enclos furent li vassal , comme li Grieu s'en destolirent et cil de Troye le cueillirent; par ire fu la cité prise , destruite et arse et malmise .
Il li conte ses vasselaiges , ses prouesces et ses buttages , comfaitement se deffendi et en quel maniere il gari , com eschapa d'entre les Griex par le commandement aus diex .
Il afaita un poy son compte que l'en ne li tornast a honte , qu'en ne deïst qu'il s'en emblast , par couardisse s'en alast .
Puis li compte les travaus granz , les maux , les peines , les ahanz qu'il a soufferz et anz et dis ainz qu'il venist en ce pays; conta com son pere fu mort ainz qu'il venist a sichainz port .
Tuit se torent par le palays si escouterent a grant pays .
Eneas sorrist un petit et enaprez si li a dit : « Dama , fait il , ma grant dolor me ramembre et ma tristor; ja nel commenceray a dire de celle heure n'aie grant ire .
Quant me remembre du duel , ja ne le conteray mon vuel; mais quant vous plest que je le die , ja en orrez une partie; la venté vous conteray car je y fuz , sel vi et say .
Troye fu cité merveilleuse et de touz biens moult plentiveuse , moult par estoit et longue et lee , de travers ot une jornee .
Quant Menelaux nous ot assis pour le tort que li fist Perris , moult nous trouva et fors et fiers , moult avions bons chevaliers , tornoy lor tenismes souvent ou il perdi moult de sa gent , et trive entre nous avoit .
I .
mois et plus , telle hore estoit , et ravïons sejor grant masse .
Ne sai pour quoy vous en contaisse les batailles et les tomois que lor tenismes mainte foys : assez avez ce oÿ tuit; mais si comme fusmes destruit n'avez vous mie tout oÿ : sachiez que nous fumes trahy .
Quant Menelaux ot sis .
IX .
anz a son siege qui moult fu granz , et vit que ja ne nous prenroit ne par force ne par destroit , de tomer s'en fu assez prez , quant li pramist fel Ulixés que par engin essaieroit se ja rien y esploiteroit; se par ce nel povoit prendre , puis seroit noient de l'atendre .
.
I .
cheval fist de fust grant faire desor roes .
L. paire pour ce qu'en le peüst mener .
Dedenz le fist moult bien chever , dedenz fist faire granz estagez; encor i ot tiex .
V .
manages , n'i avoit cel , si petit fust , ou .
C. chevaliers ne eüst .
Li chevaus fu emplis trestous de chevaliers hardiz et prous , de toutez armez bien armez .
Li autre s'en sont retornez en .
I .
isle pres de la rivage s'en alerent trestuit a nage; iluec se sont trestuit repoz .
Al matin se parti l'ost , moult en demena l'en grant joie par toute la cité de Troie .
Les portes coururent ouvrir , si s'en commencent a yssir li chevalier et li bourjois .
Eissuz en est Prianz li rois et nous o lui communement; tuit en issimes liement et arions par touz les lieus ou sistrent les tentes as Grieus .
Li .
I .
moustroit a l'autre au doy : " La sist li paveillons lor roy , la fu herbergiez Acillez , ci fu Aiaux , ci Ulixés , ça erent li tornoy tenu .
" Tout ont esgardé et veü; barres et lices et fossez erent entr'eulz et la cité .
Li roys esgarda le cheval : ne sot se pour bien ou pour mal l'orent .
illuec Grejoys levé a meïsme de la cité .
Moult en parlerent li pluisor et esgarderent tout entor; lor devinailles en disoient , mais la venté n'en savoient .
Il fust alé tout autrement s'il fust veü certainement que li chevaux avoit ou cors : ja d'euz touz n'en issist .
I .
fors ne fust detrenchiez et occis , ja .
I .
seul d'euz n'en issist vis : ars fussent dedenz le cheval .
Devant la porte principal , quant l'esgardïon tout entor , la amenerent li pastor .
I .
homme qu'il orent trouvé tout nu , lé , sor .
I .
fossé; illuec l'orent li Grieu laissié , par .
lui fusmes tuit engignié .
Li roys premier l'araisonna , tout en ordre li demanda com avoit non , qui il estoit , qui l'avoit eü en destroit .
Nous fusmes tout vers lui bais et a sa parolle ententis; moult le hastames de parler , et il fist samblant de plorer .
De sa vie n'ot gaires cure , qui se mist en telle aventure et en abandon de morir pour nous engignier et trahir; Brant estoutie prist en soy , en souspirant a dit au roy : " Sire , fait il , de Grece sui , mais moult me tome a annui que ne prenez de moy venjance , car de vie n'ay esperance; bien say que de ma fin sui prez , et ce vouloit moult Ulixez qui moult m'a cueilli en grant hé et moult malement m'a mené .
Desdeignié m'a a moult grant tort : pour .
I .
mien oncle qu'il m'a mort m'en meslay a lui , si li diz , se retomoie en mon pays , que bien ne repos n'en avroie desi que vengié m'en avroie .
Ii fu fors hom , si me fist prendre et par plege ne me voult rendre .
Longuez m'a tenu en prison et en moult grant destruction desi que l'autrier qu'il avint de que vengié .
Corn d'après AF .
que Menelaux concilie tint : complaint soy que moult li grevoit que en Grece ne s'en aloit; trop avoit ci fait longue estaje , mais ne povoit avoir oraige qui le peust en Grece mener si bons venz ne savoit venter , des qu'il vouloit entrer es nez , que en l'ore ne fust remez .
Il avoit .
X. foys essaie , touz tenz li a li venz boisié .
Quis a conseil que seüst faire del vent qui si li fu contraire , et il loerent tout au roy que par le maistre de la loy ffeïst a touz les diex enquerre com il s'en yroit en sa terre .
Atant fu Caldas demandez , .
I .
prophetes moult renomez , sor lui fu misse la parolle .
Il prist sa Croce et s'estole , aux diex a fait .
I .
sacrefice , puis a la chose tout enquise , et li dieu li ont demostré tout en ordre la venté .
Quant a l'endemain par matin s'i ralerent tuit au devin et demandent que il feront , et il de par les diex respont que de lor aler est nient se Eolus , li roys du vent , n'en estoit primes apaiez qu'.
I .
Grieus li fust sacrefiez .
De ce furent tuit en effroy , car chascuns ot paour de soy que il ne fust dampnez a mort .
Il en devoient jeter .
I .
sort sor qui l'aventure cherroit qui les autres aquiteroit , quant Ulixez me fist venir , dist que jugiez erre a morir et forfait avoie la vie .
De contredit n'i ot il mie : chascuns qui se doutoit de soy l'octroia volentiers sor moy .
Pris fui et touz nuz despoilliez et les poinz trez le doz liez; laidement fui traitiez ainsi com vous veez orendroit ci .
Tout li prouvoire de lor loy lor karacte firent sor moy et menerent moi a l'autel; desor le chief me mistrent sel , vin et wille , farine et cendre .
Je devoie le col estendre , toute vi ma mort aprestee , atant si sort une mellee entre .
II .
fors barons de l'ost; li roys en ala la moult tost et li autre tuit aprez lui; guerpirent moy , tot seul y fui .
A l'autre part alay fuir , en .
I .
bois Loing alay tapir .
Ce qu'il voudrent faire de moy ont fait d'autre , si com je croy; al dieu des venz sont acordé , moult lor a tramis bon oré; alé s'en sont en lor paÿs .
Ainssi remez comme chetis , de pou ay ma vie aslongie , ma mort me rest ci aproichie; entre vous m'estuet ci morir , tart me semble , moult le desir; moult me tome a grant contraire que mors ne sui , si puet il faire .
" Quant li cuivers ce nous ot dit , si se tut aprez .
I .
petit , vernes le mesaesié , .
tout eüsmes de lui pitié .
Deslïez fu en es le pas si li fait li roys donner dras , pardonna lui membre et vie , dist li que ne se doubtast mie , que ja par lui n'avroit nul mal .
Aprés enquist de cel cheval por quoy ert fais , que ce devoit que de si grant estauge estoit .
Le fel Sine l'a dit au roy : " Sire , fait il , tout le secroy de ceulz de Grece vous diray , car ja nul d'euz jor n'ameray , n'envers euz ne torneray mais se entre vous puis vivre a pays .
Bien sorent tuit la venté que li dieu orent esgardé que ja Troye ne periroit tant com li Palays y seroit .
Pallaux vous maintenoit sanz faille , qui dieuesse est de bataille , s'imayge y estoit coultivee et entre vous moult honnoree; par li estiez moult seür .
Par une fraite de cel mur y monta .
I .
sers Ulixez , ensamble o lui fu Tytidés , vostre Pallade vous emblerent , ça fors en l'ost l'en aporterent .
Celle ymaige fu coultivee , vers nous en fu Pallas yree , ffait en fu puis moult Brant contraire .
Tuit li devin et li gramaire et li maistre de nostre loy communement distrent au roy qu'il queïst haustivement vers la deesse acordement .
Por ce fist cel cheval drecier et si devoit appareillier que Pallax i fust tresgetee et dessuz seïst toute armee de lance , d'espee , d'escu .
Il n'a gaires qu'il a perdu l'engineour qui ce faisoit .
Ne set pas qui cel cheval voit por quoy fu fais a tel mesure , si grant , de si haute estature , mais je vous diray l'achoyson por quoy furent li Grieu felon , volentiers vous diray lor mal .
Il firent si grant ce cheval que nel peiissiez laienz traire , car il y a grant saintuaire - ce sorent bien li cuiver Grieu - que ja mal ne vendroit ou lieu ou il seroit a remanance : de bien i a grant esperance .
Li Pallades qui fu emblez ne valoit tant en la cité comme li chevaux y vaudroit , mais aus cuivers en peseroit qui sevent bien que grant honneur vous vendroit et grant baudeur; se laienz estoit li chevaus , garri seriez de tous voz maulz .
" Nous crumes ce que cil ot dit : n'i ot neis .
I .
, grant ne petit , qui nel Toast enz bien atraire .
.
C. piez du mur firent deffaire; la porte ert petite a l'entree , la chose grant desmesuree , si li couvint grant voie faire et cordes et lïenz atraire .
.
III .
M. homes traient devant; et deniers tout autretant boutent aus mains et a leviers , moult y ouvraient volentiers .
Dedenz la ville est conduis li chevaus a moult granz deduis , devant chantoient les danzelles , sonnent et harpes et vielles : a grant leesce , a grant joie , menasmes nostre duel en Troye .
Devant le temple l'ont leissié , et Sinons est dessoz mucié .
Quant nous fusmes touz departis , envers mie nuit endormis , cil qui sot du cheval les estres , les entrees et les fenestres , les ovri , s'en issirent fors tuit cil qui enz furent enclos; en gresçois se sont escrïé , le feu mistrent en la cité .
Li autre qui le jor devant du raler ont fait grant samblant , au soir sont au port venu , de la ville ont le feu veü .
Celle part en alerent tuit et entrerent tout en .
I .
bruit , ne trouverent nul contredit , ne trouverent grant ne petit dont onques fust raençon prise se le chief non; de telle occise n'oÿ nulz hom onques parler , la disme ne say raconter .
Occis y fu Prianz li roys : tout le destruirent li Greigois; Helaine traistrent de la tor si la rendirent son seignour .
Ge vi le grant destruiement et assamblay moult de ma gent , a grant effors en alay la; ma mouillier aprés Creüsa me suivi tot pour moy tenir , et j'entendi tant au ferir qu'enz en la place le perdi , .
granz duel en oy : puis ne la vi; tout de gré m'i laissaisse occire .
Venuz ma mere m'i vint dire de par les diex que m'en tornaisse et en la terre m'en alaisse dont Dardanuz vint , nostre ancestre .
Je vi que autre ne pot estre; ma mere me fist retomer o .
XX .
nez me mis en la mer .
Ainz puis ne finay de mal traire , puis ay eü moult de contraire .
» Conta com son pere fu mors quant il vint a si chaitif port .
Quant Encas li recontoit , la rojine s'en merveilloit des maulz , des paires et dolorz qu'il avoit souffert mainz jors .
El le regarde par douçour si comme le destraint Amour; Amours la point , Amours l'argüe , souvent souspire , color mue .
Quant il fu terme de couchier , elle fait liz appareillier; en la chambre l'en a mené ou li lit erent apresté de couvertoirs et de bonz dras .
Cil se coucha , qui tout fu las : la rogne fu au couvrir , a grant paine s'en puet partir .
.
IIII .
contes l'en ont menee , enz en sa chambre est entree : .
M. pucelles y ot de prois , ffilles de contes et de roys , n'i ot une ne fust meschine; au couchier servent la rogne .
Quant la chambre fu asserrie , darne Dydo mie n'oublie celui por cui li dieu d'amor l'avoit mise en tel freor; de lui commence a penser , en son coraige a recorder son vis , son corps et sa figure , ses diz , ses fais , sa parleüre , les batailles que il li dist .
Ne fust pour rien qu'elle dormist; tome et retome souvent , elle se pame et estent , soufle , souspire et baille , moult se demente et travaille , tramble , fremist et si tressaut; li cuers li mant et si li faut .
Moult est la dame mal baillie , et quant c'est qu'elle s'entroblie , ensamble o lui cuide gesir , entre ses bras tout nu tenir .
Elle acolle son couvertoir , confort n'i trueve ne amor; .
M. fois baisa son oreillier tout pour l'amour au chevalier; cuidoit que cil qui ert absenz enz en son lit li fust presens : n'i estoit mie , aillors estoit , parloit o lui com se l'ooit .
Enz en son lit le taste et quiert , quant nel trueve , du poing se fiert; elle plore et fait grant duel , des larmes mouille son linçuel .
Moult se detorne la roÿne , primes aus denz et puis sovine .
Ne pot garir si se demaine , moult trait la nuit a male paine si se demaine en mainte guise .
Elle ne set qui l'a enprise : mortel poison avoit beü , elle ne sot qui l'enfes fu qu'elle ot tenu et acollé qui la raige li ot donné .
Ne pot müer ne li anuit ce que tant si dure la nuit; ja ne cuide le jor veoir .
Des qu'el le pot apercevoir , et fil de l'aube est levee; n'i ot meschine appellee ne chambriere a son service : de mortel raige estoit esprise .
Moult l'angouisoit le feu d'amor .
Elle vint errant a sa seror : « Anna , je muir , n'i vivrai , suer .
- Qu'avez vous dont ?
- Fault mon cuer .
Avez vous mal ?
- Toute sui saine .
Que est ce dont ?
- D'amor sui vaine , nel puis celer , je ain .
- Et qui ?
Je le diray , par foy , celui ...  » Et quant elle le dut nommer , si se pama , ne pot parler .
Quant elle vint de pamison , si recommença sa raison : « Celui qui a souffert tant max , ce est li Troïenz vassaus que Fortune a a essil mis et qui hier vint en ce paÿs .
Cuit qu'il est du Priant paraige et de celestïel lignage; du tout pert bien qu'il est gentilz , et moult par est cortois son filz : de lui tenir et de baisier ne me poy ersoir sacïer .
Onques puis que tornay de Tire , que Sicheüs fu mors mon sire , ne me souvint de nulle amor; de ci que vint en ycest jor , ne vi homme de nul paraige , tant fust riche ne preus ne saje , cui je moustraisse puis samblant de cel endroit ne tant ne quant , ffors seul cestui que destinee amena en ceste contree .
Cist a espris le mien corage , cist m'a donné ja mortel raige , pour cestui muir tout a estrous : se pour ce non qu'a mon espous promis m'amor a mon vivant; de lui feïsse mon amant .
Mais quant je l'ay celui donnee , ja pour cestui n'iert vïolee , miex veul morir que je li mente ne qu'en autre mete m'entente .
Garder li veul et tenir foy , ainçois parte terre souz moy , que toute vive me transgloute ou malz feuz du ciel m'arde tote , que a autrui doinse l'amour que je promis a mon seignour .
Je li donnai si l'ot et ait , ne l'en sera par moy tort fait , ne n'ay mais soing d'autrui amer que que m'en convengne endurer; n'ay mais que faire de cestui : onc nel vi mais ne ne conui fors tant que ay oÿ parler , Eneas l'ay oÿ nommer ...  » Quant l'en souvint , qu'et le nomma , elle nervi si se pasma; a pou que elle ne fu morte .
Anna , sa suer , le conforte : « Dame , pour quoy moré a honte ?
Ceste amistiez rien ne vous monte qu'avez envers vostre seigneur : mort est ja a passé maint jor .
A duel usez vostre jouvente , en lui n'avez mais nule entente , de lui n'avrez vous mez enfant ne dolç amor ne bel samblant ne garantisse ne secors : moult a yci folles amours !
Quant bien ne mal ne vous puet fere , pour quoy voulez por lui mal traire ?
Jamais n'avrez nul bien du mort , faites du vif vostre deport; ou mort n'a mais recovrement : faites du vif vostre talent .
Ffolz est qui por mort se consire; il est voir , je l'ay oÿ dire : tenir estuet le mort a mort , le vif au vif , ce est confort .
Qui maintendra vostre cité , vostre terre , vostre herité ?
Ne puet estre longues par femme bien maintenu honnor ne regne; poy fait on son commandement se n'a autre maintenement; ne puet mie grant fez sosfrir se li vient guerre a maintenir .
Moult par a ci estrange terre , de toutes pars vous coite guerre , touz les barons de ce paÿs avez vous fez vos anemis , car ne deignastes a seignor homme de toute ceste honnor , ainz les avez touz en vilté : pour ce vous ont ainsi en hé .
Acuillent vous de toute part : confondront vous ou tost ou tart .
Quant amé avez cestui , vostre seignor faites de lui : maintendra vous a richece , quar il est moult de grant proesce; pour vostre bien , le vous plevis , l'amena diex en ce paÿs .
Quant de s'amour estes sorprise , cuidiez le vaintre en nule guise ?
Vous ne povez encontre amor .
Se de cestui faites seignor , moult en croistra vostre barnage et ensaucie en yert Cartage; dire porez , pour couvrir vous , cest temps d'yver sejort o nous et ses nez face rafermer , quar or n'est tenz de passer mer .
Ainsi le porez retenir , après faire vostre plesir .
» Bien fu la dame ainçois esprise , et sa suer l'a en greignor mise; d'amor estoit bien enflambee : plus l'en a ceste atalentee , confortee l'a malement : se n'eüst onques en talent et ne leüst onques amé , si li a ceste amonesté .
D'amor se derve la rogne , elle ne cesse ne ne fine .
Le Troyen prent par la main , de s'amor n'ert encor certain; pormaine le par la cité , si li mostra sa richeté et son chastel et son palays .
Ne puet mie ore estre en pays , et l'araisonne moult souvent de .
M. choses dont lui n'apent .
Elle ne quiert que achoison ait de lui metre a raison : .
M. fois li demande une chose , elle ne fine ne repose , enmi son conte s'arestoit , ne set que dit ne qu'elle foit .
Tout pert le senz et la parolle : Amors le fait de saige folle .
Moult souloit bien terre tenir et bien souloit guerre baillir : Amors li a fait oublier terre tenir et a garder .
Si anemi gastent sa terre , et ne prise plus pays que guerre , de nulle rien mais ne li chaut , ne mais d'amor qui moult l'assaut; et moult avra toute sa gent par li mauvais maintenement; de li n'ont force ne secors , ne montent mais n'en murs n'en tors .
De l'onneur n'est conte tenu , pendent li mur entrerompu , en .
I .
lieu haut , en l'autre bas : tout a guerpi pour Eneas , en nonchaloir a mis son regne , nen a home qui ne se plaigne .
Abaissié sont li Tirïen , et pour l'estaige au Troïen; ceuz qui maintenoient l'onnor a touz guerpis por soie amor .
En tel travail et en tel paine ffu la roÿne une semaine , ne jor ne nuit ne prist repos , ne por dormir nen ot l'ueil clos; en dolor ert et a gant mal , et ne l'ossoit dire au vassal .
Ne guerra ainsi lonc tens s'elle ne prent autre porpens : ou il li estavra morir ou au vassal s'amor gehir .
Celle angoisse a longues souffert que ne le sot dire en apert .
A un matin forment li plest qu'ira chachier en la forest por esbatre de sa dolor , s'entroublïer porroit s'amor; car amors est moult grief chose quant l'en ne fait riens et repose , et qui s'en veult bien delivrer , il ne doit mie reposer; se hom se veult bien esloignier , ja autre entente li a mestier , car quant il entent autre part , si li souvient d'amour plus tart .
Elle a mandé ses veneors , enseller fait les chaceors , prenent lor cors , ars et levriers , chiens , vïatres et lïemiers .
La ville bruit de ce conroy , del glat des chiens et de l'effroy; vienent meschins de toutes pars , aportent ars , quivres et dars; la maisnie est moult commeüe .
La rogne se fu vestue d'une chiere porpre vermeille , d'or bendee a grant merveille trestout le cors dés que as hances , et ensement toutes les manches .
.
I .
chier mantel ot afublé menuement a or gouté , et d'un fil d'or fu galonnee , et sa teste d'orfrois bendee .
A son col pent .
I .
quivre d'or que fist traire de son tresor; .
C. saietes y ot d'or mier , les fleches erent de cormier .
En sa main prent .
I .
arc d'aubor et puis devalle de la tor; III .
dux l'amainent de la salle , dejouste lui grant gent avalle .
Danz Eneas , ses druz , l'atent jus au degré o tout sa gent; quant vit la dame tirïaine , ce li fu vis que fast Dïaine : moult y ot bele veneresse , du tout resambla bien deuesse .
Quant il la vit , pour seue amor li est muee la coulor .
Elle devalle les degrés , et li chevax fu aprestez : d'or et de porpre fu couvert; a son monter son dru la sert .
Conreé fu le Trogen corn por aler en bois , moult bien , le cuivre au col , l'arc en la main , ne resambloit de rien vilain : ce vous samblast que fust Febus .
Il est monté , ne tarja plus : par la regne la dame maine qui por s'amor ert a grant paine .
Li sienz conduis forment li plest .
errant vienent a la Forest; assez y ot venoison pris , tant chachierent que fu midis .
Adont leva soudeement et grant ore .
et grant torment; tonna et plut , moult fist oscur , nulz d'euz n'est mie aseür .
Ffuiant s'en tornent plusor part; le plus hardi y fu couart li plus vassaus de pour tramble , onc n'en remestrent .
II .
ensamble ffors la roÿne et Eneas : cil .
II .
ne departirent pas , ne deguerpi li n'elle lui .
Tant ont alé fuiant andui a une fosse sont venu , illuec sont andui descendu .
Estes les vous touz seulz ensamble , cil fait de li que bon li samble , ne li fait mie trop grant force , ne la roÿne ne s'estorce , tout li consent sa volenté : piece a que l'avoit desiré .
Or est descouverte l'amor; onques puis la mort du segnor ne fist la dame nul hontage .
Il s'en retornent a Cartaje .
Elle demaine joie grant , nel çoille mais ne tant ne quant; moult se faisoit lie et joieuse , elle dissoit qu'elle ert s'espeuse .
Ainsint couvroit sa fellonie , ne li chaut mais que l'en die , et en derriere et en devant ffait mais de li tout son talant .
La fame vait par le paÿs que Eneas l'a vergondee : Ffame est merveilleuse chose , elle ne fine ne repose , .
M. bouches a dont et parolle et .
M. elles dont elle volle; .
M. oies touz tens oreille s'elle oroit nulle merveille qu'elle peüst avant noncier .
Elle ne fine d'agaitier : se de la rien set tant ne quant , de moult petit fait assez grant , elle l'acroist et plus et plus quanqu'elle vait et sus et jus; autressi tost fait elle acroire la fause chose com la voire; d'assez petit maint conte fait , tous temps l'acroist , que qu'ele vait; d'un pou de voir dist tant mençoigne qu'il samble que ce soit songe , et tant le vait montepliant n'i a de voir ne tant ne quant .
Primes parolle bellement et a conseil , celeement , et puis vait essauçant son conte , plus haut parolle , que qu'el monte puis que .
I .
poy l'a descouvert , puis en parollent en apert .
Par Lybe nonce ceste Fame la fellonnie de la dame , dist que de Troye estoit venu I .
hom , Dydo l'a retenu ensamble o li enz en Cartaige; or la maintient cil en putaige .
En luxure ambedui mainent le temps d'yver , d'el ne se painent .
La dame en laisse son affaire , nulle autre rien ne prise gaire , et cil en a guerpi sa voie , et l'un et l'autre se foloie .
Moult est la dame defanmee par toute Libe la contree : en mal est essaucié son non .
Quant l'oient dire cil baron , li duc , li conte du palays , qu'a seigneur ne volt ainçais , moult s'en tienent a vergondé quant elle les a touz avilés por .
I .
home de plus bas prois qui n'est mie ne cuens ne roys .
Entr'euz le dient , si ont droit , que moult est folz qui ferne croit : ne se tient preu en sa parolle , tel tient on a saje qui est folle .
Elle dissoit qu'a son seigneur , qui mors estoit , proumist s'amor , ne li toudroit a son vivant : or en fait autre son talent , or est mentie la fiance , trespassee est la couvenance qu'a son seignor avoit plevie .
Ffolz est qui en ferne se fie , moult a le mort tost oublié , ja ne l'avra si bien amé , puis fait du vif tout son deport , en nonchaloir a mis le mort .
Or a Dydo ce que vouloit , du Troÿien fait son esploit et son talent tout en apert .
Or la tient cil a descouvert , son afaire a mis en oubli , et tout son eirre en a guerpi; ne se veult mais de li partir , longues le cuide maintenir; touz est tournez a male voie et terre et femme tient por soie .
Un jor estoit dedens Cartaige , de par les diex vient .
I .
mesage qui li commande de lor part qu'il laist ester icel esgart et si s'en aut en Lombardie; aprester face son navie , desguerpisse la Tirïaine , toute la terre lybicaine : ce n'est sa terre ne ses fiex , autre est la porveance as diex .
Aneas est moult esmaié de ce que il li a noncié , set qu'il ne puet mais remanoir qu'il ne s'en ault par estavoir , et moult est griez le departir et la rogne desguerpir .
Moult est pensis , mas et douteus , d'ambedeus pars est angouiseuz; ne pot laissier ne tant ne quant le dit as diex ne lor commant , et moult doute la departie de la dame , que ne s'occie .
Crient ne li tort a grant contraire , et nequedent estuet li faire ce que li dieu ont commandé , mais moult se tient por esgaré s'a la dame le noncera ou en amblé s'en tornera .
Crient , s'il li dist , que ne demort et que de lui targis en tort; il fait ses nés bien aprester , en larecin s'en veult aler; bien a sa gent amonnesté que tout le premerain oré s'en tornera en son navie .
Sa maisnie a moult esbaudie , car cel sejour lor anuioit; chascuns l'aler moult desirroit : n'en y a .
I .
cui l'ester plaise ffors a lui seul qui tout ot s'ese; moult li pleüst a remanoir , mais il s'en vait par estavoir , si com li dieu l'ont commandé .
Ses nés fait garnir en enblé de quanque a eulz estoit mestier; la dame cuide engignier , mais la rogne s'aparçoit , que qui aime touz temps mescroit , en doutance est et en paour , ja n'iert seüre nuit ne jor .
Ne se targe de noiant Farne , qui descouvert l'a a la dame , la tragson li a contee que li vassax ot apprestee , comment il fait ses nés garnir , en larecin s'en veult fuïr .
Puis que la rogne le sot , onques puis cele heure repoz n'ot qu'elle og la traison desi qu'el l'a mis a raison .
Lés lui s'assist , si souspira et en plorant l'araisonna : « Dites , vassal , ou forfis onc que m'occïez ?
- Que est ce dont ?
- Ja faites vous vos nez garnir !
- Je ?
- Vous !
Ou voulez vous fuir ?
- Ainz m'en yray tout a veüe .
- Pour quoy m'avez si deceüe ?
Deguerpirez vous me ainsi ?
- Je ne puis mais remanoir ci .
Pour coy ?
fait el .
- Li dieu n'ont cure .
- Ohi !
lasse , quel aventure !
Pour quoy ne sui je dont occise ?
Tant mal ay fait mon bon service , le biau sejor , le bel ostage que je vous ai fait en Cartage !
Ja ne lairay que ne vous die : vous pensastes grant fellonnie et merveilleuse traïson quant vous vousistes a larron de moy partir et desevrer .
Com le peüstes porpenser ?
N'en queïssiez auan congié ?
N'en eüssiez de moy pitié ?
Nel seüse par vous oan .
Mal fait amer homme troyan .
Sont ce le grés et le mercis que j'ay de vous bien deservis ?
Quant ne vous puet mais detenir Dydo , qu'en estavra morir , alïance ne amistés ne biaus services ne pisés , voulez dont faire tel raige qu'en mer entrés par tel oraige ?
Il est yvers , si fait lait temps , n'entrer ore en mer n'est pas temps : primes laissiez yvers passer , puis yert plus paisible la mer .
Proier vous veul par touz les diex qui vers moy sont ore corouciez , par l'amistié , par l'alliance qui est entre nous , par fiance , que vous aiez de moy pitié .
Vous en avriez moult grant pechié se je y muir par vostre tort et n'en faciez aucun confort .
Cil me heent pour nostre amor , dont ne veul nul prendre seignor; il n'a baron en cest pais ne soit por vous mes anemis , tuit me veulent desheriter : tanz anemis doy bien douter .
N'avray secors ne prez ne ] oing , vous me failliez a cel besoing : chaceront moy de ceste terre , ne me faudra ainçois la guerre .
De ceuz me dout , si puis je faire , mais plus me tome a contraire la vostre amour qui plus m'argüe; ne se coraige ne me mue que je ore ai , nen vivrai mie .
Moult puis douter la departie , ne cuit respit avoir de mort , je n'avray rien qui me confort .
Se eusse de vous enfant qui vous samblast ne tant ne quant , que je peüsse pour vous baisier et acoller et enbracier et qui de vous me confortast , ce m'est avis que miex m'alast .
Mais , ce m'est vis , n'i avray rien qui me face comfort ne bien .
Bien sui seüre de morir quant je vous voy de moy partir .
Sire , pour quoy m'avez traie ?
- Je non ay voir , la moie amie .
- Meffis vous je onques de rien ?
- Moy n'avez vous fait et que bien .
- Destrui je Troie ?
- Non , mais Grieus .
Ffu ce par moy ?
- Mais par les diex .
- Ay je vous vostre pere occis ?
Nenni ] , dame , jel vous pluvis .
Sire , por quoy me fuiez dont ?
- Ce n'est par moy .
- Et par qui dont ?
- C'est par les diex qui m'ont mandé , qui ont sorti et destiné qu'en Lombardie doi aler : illuec doy Troye restorer .
Ainsi l'ont dit et ordonné , car se ce fust ma volenté , qu'il n'i eüst ordonnement autre que le mien seulement , que par moy fust , ce m'est avis n'allaisse oan de cest pays .
Ne fust la volenté aus diex , se de l'occisïon aus Grieus remansist nul , jel gouvernaisse , les murs de Troye restoraisse , et se or fust a mon plaisir , ne vousisse de vous partir .
A envis fais la departie , non pas pour moy , ne cuidiez mie : bien say que vous m'avez servi moult richement , vostre merci; veïstes moy desconseillié , vous en eüstes grant pitié .
Se nel vous puis guerredonner , ne le poray mie oublier , membera m'en tant com vivray , sor toute rien vous ameray .
Se je me pars de cest pays , ce n'est par moy , jel vous plevis .
Laissiez ice complaignement car vous n'i conquestés nient ffors tant que vous me commovez et vous meïsme malmetés .
» El le regarde en travers , de mautalent ot le vis pers; souvent li mue la coulor , si com la destraignoit Amor .
Amors l'avoit toute enflambee , et ja parle comme dervee : « Onc n'apartenistes aus diex , que moult estes fel et cruex; onc ne fustes d'omme engendrez , ainçois fustes de piere nez; nourrirent vous tingre sauvaije ou aucune beste boscaije .
Onc ne fastes d'ome , ce croy , quant vous pitié n'avez de moy; [ le cuer avez dur et serré , ] n'i a voir que faire pitié .
Ohi !
laisse , que di je mais ?
Quant nel puis avoir , je le lais; por nient parle , quant il ne m'ot , ne il de bien ne respont mot .
De mort m'aproime moult li termes .
Nel porroient flechier mes larmes ne mi souspir ne ma parolle .
Que di je mais ?
Moult par sui folle .
Onc ne m'oÿ tant dementer c'onques por ce peüst plorer , ne ne torna vers moy son œil : gaires ne l'en est si m'en dueil; onc ne me fist de riens samblant de moy li fast ne tant ne quant .
Quant il de rien ne me comforte , lasse , por quoy ne sui je morte ?
Nous sentons moult diversement : si muir d'amor , il ne s'en sent; il est en pays , je ay les maux : Amors n'est mie a moy egaux quant nel sentons communement .
Se il sentist ce que je senc , qu'il amast moy tant com je lui , ne partissons jamais andui .
Ses devinailles vait trouvant et ses mençoignes acontant; dit que li dieu li ont mandé , porveü ont et ordené comment il doit sauver sa vie et qu'il s'en aut en Lombardie .
De ce ont lor dieu grant cure , moult l'acollent a desmesure , et moult tienent de ce grant plet de lui mander la ou il vait .
Mais par moie foy , ne lor en chaut se il remaint ou il s'en aut .
Quant dit qu'as diex est de lui tant qu'il ne fait rien sanz lor Gommant , pour quoy l'ont il dont tant courcié , par mer par terre traveillié ?
Ne li failli nul jor lor guerre ainz qu'il venist en ceste terre; quant ariva en cest pays , esguarez ert .
Que folle fis que jel reçui ensamble o moy .
Or m'en repent , faire le doy .
Tout son talent a de moy fet , ne remandra ci pour nul plet; quant je nel puis mais detenir , ault s'en , or me convient morir .
» Elle plore , gient et souspire , encor vouloit assez plus dire quant la repristrent pasmisons qui li tolirent ses raisons .
Ses puceles l'en ont portee desi qu'en sa chambre pavee .
Danz Eneas forment ploroit et la rogne confortoit , mais riens que dit n'avoit mestier .
Il ne se pot plus atargier , le dit aus diex li estuet faire , a cui que viegne a contraire .
Li Troïen tornent de Cartaige , a lor nez vienent au rivaje , lor chose avoient aprestee et moult avoient bon oré .
Traient lor ancres , flotent nez , et auquant traient suz lor trés .
Dydo est montee a ses estres , lasuz aus plus hautes fenestres; quant aprester vit la nàvie , se fait duel , ne merveilliez mie .
Elle gient et si pleure , crie et brait quant voit que son ami s'en vait .
Or n'a mais de sa vie cure : en amor n'a senz ne mesure; encor veult faire assaier se prïere avoit mestier .
A soy appelle sa seror : « Anna , je muir a dolor .
Suer , vez les la ou il en vont , et Eneas les en semont , ne veult remaindre tant ne quant .
Va , si li di qu'ore li mant : ne destruis mie son pays ne son pere ne li occis; one ne li fis se bien non , mais di lui qu'il me doinst .
I .
don : de tout en tout ne mis mie qu'il laist que n'aut en Lombardie , mais .
I .
petit sejort o moy , si me comfortera , ce croy .
» La seror vait et vient sovent , mais ycil ne mue noient le coraige que il avoit : en mer s'empaignent a esploit .
Dydo se pame , color mue , et quant sa mort a porveüe : « Anna , fait elle , or ay trové .
I .
bon conseill et esgardé .
Yci prés a une sorciere , moult fort chose li est legiere : elle sorcere hommes mors et devine et jete sors , et le solleil fait resconser a mïedi et retomer tout arriere vers orient; et la lune fait ensement , elle le fait nouvelle ou plaine III .
foys ou .
IIII .
la semaine , et si fait les oysiaux parler et l'eve arriere retomer; d'Infer trait les infemax Fuers qui li anoncent les auguers; les chasnes fait des monz fendre , et les serpenz denter et prendre; la terre fait souz les piez muire , enchanter set et bien d'auguire; elle fait amer et haïr , de toute rien fait son plesir .
Elle m'a dit qu'elle fera que le vassal retomera , ou le me fera oublier que n'avray soing de lui amer , et pour yce m'a commandé que face faire .
I .
grant ré , metre y face les garnemenz enz , ceuiz dont me fist les presenz et l'espee que me laissa , le lit ou il me vergonda; tout face ardoir et tout destruire , et elle fera par son anguire , par merveilleus enchantement , s'amor ne grevera noiant .
En une chambre , en recellé , me faites tost faire .
I .
ré , Sl m'i metez les garnemenz au Troyen , qui sont laienz , toutes les amies et le lit ou feïsmes nostre delit; ne veul du sien rien retenir .
La sorciere feray venir , si m'aprestez .
I .
sacrefice qu'il estuet faire a ce service .
» Elle vait aprester le ré quant la dame l'ot commandé; ne s'aparçoit ne ne le sot pour quoy elle le commandot .
Dydo remaint en son ostal dont elle esgarde le vassal , qui en la mer ert bien enpaint .
S'amor l'argue et destraint , Amor le fait souvent pamer , et refroidir et tressuer : elle tort poinz .
et ront sa crine , a la manche du blanc ermine le racenne .
C. foys et cent , mais ce ne li monte nient , car ne puet pas retorner , le dit aus diex ne puet passer .
Elle le huche et acene , Amor l'argüe et demene , ne le laira , ce m'est avis , desi qu'elle ait .
I .
trebuch pris .
Quant voit que li vassaus s'en vet , et que l'amor a mort le tret , elle commence a souspirer , a soy meïsme dementer : E !
lasse !
ira s'en il ainsi ?
Que fais je dont qui ne m'oci ?
Quant voi que il m'a escharnie , ne puis je moult haÿr ma vie ?
Quant li dieu n'ont de moy merci , que derneur je qui ne m'oci ?
De lui n'avray jamais confort , ja est bien eslongiez du port .
Nel verray mais , ce m'est avis : ne vendra mais en cest paÿs .
Quant n'avray mais nul bien de lui , pour quoy y vint ne congnui ?
[ Pour quoy vint il a cest rivage ?
] Pour quoy le reçui en Cartaige ?
Pour quoy coucha ensamble o moy ?
Pour quoy trespassay je la foy .
que je plevis a mon seignor ?
Pour quoy me venqui si Amor ?
Ore est la fiance mentie , ne de cestui n'ay je mie; por moult petit ai trespassee la foy qu'avoie tant gardee , mais or me va tout autretant por le petit ou pour le grant : autressi est la foy mentie com s'il m'eüst toute ma vie .
Quant ne m'avra cist a moillier , yray je dont autre proier ou ceulz que ne veul a seigneur ?
Fferay je dont tel deshoneur ?
Quant il voudrent , je ne daignay , or derechief lor prïeray ?
Non feray voir , mielz vel morir quant autrement ne puis garir !
» Tant entendi a dementer , et li Troÿen a singler , des nez ne pot une choysir , donques cuida de duel morir; son vis debat , ses cheveulz ront .
Granz est li duelz que sa gent font , ne la pueent reconforter , nulz hom a li ne sot parler .
Elle vait errant comme dervee desi qu'en la chambre privee ou sa sorrour ot fait .
I .
ré et ce que li ot commandé .
Devant ce Pot fait appeller et la chambre bien delivrer : ne vouloit mie qu'elle y aüt , qu'elle ne li contresteüst , et ne fust par li destorbé ce qu'elle avoit en volenté .
En la chambre tout seulement n'est qui li destorbe noient la deverie que voult faire; l'espee au Troÿen veult traire : quant li donna , ne cuida mie par li deüst perdre la vie .
Elle tient l'espee toute nue , souz la mamelle s'est ferue .
0 tout le cop saut enz et ré que sa serror ot apresté , ou lit dessor les garnemenz au Troyen se couche dedenz , et sanc volete de demaine .
Elle parla assez a paine : « Sez garnemenz ay moult amez , tant com Dieu plot les ay gardez , ne puis avant ma main estendre; desor ces dras veul ma vie rendre .
Mar vi onques ces garnemens .
Il me furent commencemens de mort et de destruction : mar vi cil qui m'en fist le don; comme folle ay trop amé , a grant contraire m'est torné .
Sor ces dras veul fenir ma vie et sor ce lit ou fui honnie; ci lais m'onnor et mon bamaje , ci deguerpi sanz hoir Cartaige , ci pert mon non , toute ma gloire , mais ne morray si sanz memoire qu'en parleroit de moy touz temps au mainz entre les Troyens .
Tant fui ainçois et preus et saige que me donnast Amor la raige , et moult fuisse bonne eüree se ne venist en ma contree li Troyens qui m'a fraye , por qui amor je perc la vie .
Il m'a occise a grant tort , je li pardoins yci ma mort : par fin acordement de pays , ces gamemens yci en bais; jel vous pardoins , sire Eneas .
» Le lit baise et touz les dras; elle ert de sanc toute escorue et la parolle avoit perdue; elle romfloit - et segloutoit si com la mort la destraignoit , elle souspiroit a moult grant paine , ja en ert faillie l'alaine .
Quant sa suer vient , elle la voit , lorres a primes s'aparçoit; l'espee voit traite en son cors , le ray de sanc vit saillir hors .
Ja se refust et corps ferue , quant sa maisnie l'ont tenue .
Elle plore , crie et brait , et ses cheveulz rompt et detrait .
« Lasse , fait elle , mal eüree !
Je meïsmes ay aprestee la mort dont elle s'est occise !
Suer , est ce dont le sacrefisce que rouvastes appareillier ?
Estoit ce dont a ce mestier ?
Je vous ai morte voirement , mais ne l'ay fait a escient .
Je fis ce que me commandastes; [ or voi je bien que m'engignastes; ] Or m'en repent , mais c'est a tart .
Suer , est ce dont icel esgart que deviez avoir trouvé et porveü et esgardé com vous seroit amors legiere ?
Et ou est ore la sorciere qui si forment set enchanter , qui vous devoit faire oublier ?
Je vous ai fait moult las service , car par mon fait estes occise .
La sorciere dut enchanter par quoy le deüstes oublier .
Ci a moult lait enchantement , ce veons nous apertement : beü avez poison mortal pour entroublïer le vassal .
Ne vous membera mais oan de l'amistié au Troyean .
» Moult demaine grant duel sa suer , a poy ne li partoit le tuer .
Dydo estoit a mort ferue , la mort l'apresse et argile , et la flambe de l'autre part qui ses membres esprent et art; ne pot parler ne haut ne bas ffors tant que nomma Eneas .
La flambe l'a tant apressee l'ame du corps li a ostee .
Sa blance char , belle et tendre contre le feu ne puet deffendre; elle art , brulle et nercist , en moult pou d'eure se deffist .
Grant duel demainent environ ses pucelles et li baron , fforment regretent sa prouesce et son savoir et sa richeche .
Quant li cors fu devenu cendre , sa serror fait la poudre prendre; en une assez petite cane metent la dame tyrïanne; enz et temple l'en ont portee , a grant hounor l'ont enterree , puis y firent moult gent tombel , ffait a esmaus et a neel : onc plus riche nulz hom ne vit .
.
I .
espitafe y ot escrit : la letre dist que illuec gist Dydo qui por amor s'occist; onques ne fu meilleur païen s'elle n'eüst amor soutaine , mais elle ama trop follement , savoirs ne li valut neant .
Eneas est en haute mer , qui n'a cure de sejorner , ne voit terre nulle partie , aler en veult en Lombardie .
Naigent et singlent a effors , esloingnié sont moult bien des pors , quant de travers saut un ore qui devers destre les a porté .
Il est tornez a sichain port , illuec ou son pere fu mort; danz Acestes les recoilli , moult richement les y servi; il ert de la troienne jeste .
Eneas fest une grant feste et geuz a la tombe son pere : l'aniversaire donques ere .
La nuit aprés , quant fu oscur , que toute rien est a seür , hommes , bestes sont en repos , et taisent champ , selvez et bos , danz Eneas en son lit jut , et son pere li aparut .
.
III .
fois l'appelle par son non , aprez si l'a mis a raison : « Ffilz Eneas , entent a moy : li dieu m'ont ça tramis a toy , en Lombardie te commandent que tu en ailles , ce te mandent que tu puez bien ci laissier la gent qui ne t'aront mestier , les viez , les fraiz qui veulent pez , qui traveillier ne pueent mes .
0 toy menas la jone gent qui ne s'esmaient de noient de granz travaux longe soffrir et des batailles maintenir , que moult y soufferas travaux , champielz batailles et assaux .
Mais de tont ce guerraz tu bien , ja mar t'esmaieras de rien : tu vainqueras bien tote guerre , puis maintendras en pays la terre , la fille au roi prendraz a femme , puis ne sera fin de ton reigne; de toy naistra roial lignie , par tout le mont ert essaucie .
Mais or t'estuet primes aler parmi Enfer a moy parler , et champ as bons ou je convers; iluec n'est pas li lés Enfers; je suis es eslisïens champs , n'i ay ne paine ne ahans; la est li convers as bons hommes , en grant repoz illuecques sommes .
Sebilla te porra conduire , une ferne qui set d'anguire; de Comes est devineresse , moult par y a saige prestresse .
Elle set qu'encore est a estre , de deviner ne say son mestre , du solleill set et de la lune , et des estoilles de chascune , et nigremance et de fusique , de rectorique et de musique , dialetique et gramaire .
.
I .
sacrefice t'estuet faire devant ce a l'infernal roy; celle te conduira a moy , tes batailles te moustera et tous les roys te nomera qui de ta lignie nestront , seignor seront sor tout le mont .
Je ne puis pas ci demorer , le jor me haste de l'aler .
» Quant ce ot dit , plus ne demeure , esvanouïs est en poy d'eure .
Eneas pense et souspire de ce que li a oÿ dire , les maux que douter li estuet , qu'il set que souffrir li estuet ainçois qu'il ait de terre roie , et plus doubte infernal voie : de ce estoit en grant freor .
Il est levez au point du jor , touz sez barons a asamblez , ceuz que il sot les plus senez; a ceuz a dit et reconté ce que li dieu li ont mandé .
Demande a touz communement s'illuec laira la floibe gent .
Cil li dient que faire le doit quant li dieu veullent que fait soit : o Cestem puet bien laissier ceuz qui ne puent traveillier , et il lor donra de sa terre quant il n'ont soing d'autre conquerre .
Eneas fait lor louement , illuec laissa la floibe gent qui de guerroier n'ont mestier et qui ne pueent traveillier .
Il lor compasse une cité , et Acestes lor a donné de sa terre moult grant partie; li autre aprestent lor navie , cil ne sont gaires que il maine , moult pueent mal souffrir et paine .
Des remanans a pris congié , plore et souspire de pitié , aveuc sa maisnie entre es nez , il traient suz aigres et trez , singlent a fort en haute mer , droit a Cornez veulent aler ( la ert la prophetiseresse , Sebilla , la saige prestresse ) .
Et nuit et jor tant ont erré qu'a ycel port sont arivé .
Eneas ist des nez a terre , puis est alez Sebille guerre; sol Achates mena o lui , a pié alerent ainbedui .
Tant ont allé que sont venu au temple ou la prestresse fu .
Elle seoit devant l'entree , toute chanue , eschevellee; la face avoit toute palie et la char noire et froncie .
Devant li vienent li baron; Eneas l'a mise a raison : « Dame , fait il , en cest pats m'ont ça li dieu a toy tramis .
Je sui prochains de lor lignie , nés sui de Troie l'essillie; par lor comant m'estuet aler a mon pere en Enfer parler .
N'i puis aler se par vous non , mais vos m'otroie a guion : jadis y ala Orpheüs et Erculés et Teseüs : repairié sont pluisor mottai de ceulz du reigne infernal .
Proier vous veul , ne me targiez , que jusqu'a la me conduisiez .
.
Quant Sebille l'oï parler que en Enfer vouloit aler , les sorcilles leva amont , les yex ouvri qu'elle ot parfont; et le regarda fierement , de son regard paour li prent .
Elle crolla son chief canu , au Troïen a respondu : « Sire , dist ele , veez ci l'entree del grant Enfer la plus hantee .
L'entree en est assez legier , mais moult est fort a repairier , et nuit et jor vienent entranz , moult i a poy de retornanz .
Le revenir fait on a paine , se bons conduis ne le ramaine .
Mais quant li dieu le m'ont mandé , et ton pere le t'a rouvé , tout sauvement te conduiray desi qu'a lui et ramenray; mais se tu veulz .
II .
fois passer l'eve d'enfer et retorner de celle tenebrose terre , .
I .
rain de fin or t'estuet guerre : en cest bois est tant seulement .
Del rain t'estuet faire present et don la rogne d'enfer; a li trenchier mar querras fer ne nul trenchant cisel d'acier : il se laira bien esrachier se Jupiter veult et octroie que tu enpreignes ceste voie , et s'il nel veult , ce puez savoir li rains est moult fors a avoir : nulz hom ne le puet esrachier , ne l'en puet avoir fer n'acier .
Quant de l'arbre est li rainz rompus , sempres i est l'autre creüs; sanz ycel rainz n'est pas legier a ceuz d'enfer a repairier , et se tu puez ce rainz trouver , et tu me puisses aporter , donques yray ensamble o toy , ne targeras noiant pour moy .
» Eneas est d'illuec tornez , en la forrest en est entrez , par le bois vait le rain querant , et touz les diex vait reclamant .
La deuesse d'amor , sa mere , li moustra l'arbre ou le rain ere par merveilleuse demoustrance et par moult grant senefiance .
Quant il le vit , moult s'en fist lie , legierement l'a enrachié , sempres y est autres venus , samble a cel qui fu rompus .
Eneas fu joieus et liez , a Sebille est repairiez , le rain tout d'or li a moustré; .
I .
sacrefice ot apresté , aus diex d'enfer sacrefia et humblement si leur pria .
La ot une fosse parfonde , il n'ot plus laide en tout le monde , et grant et large estoit l'entree , de bois estoit avironnee et d'une eve noire et fangeuse .
La fosse ert laide et tenebreuse , moult est orible et pullente , ja rien qui celle puour sente ne vivra puis une seulle heure .
Quant li oisel volent desseure , des qu'il sentent la puour fort , isnellement cheent jus mort : ce dïent cil de la contree .
Illuec est l'infernal entree , ne nuit ne jor l'entree ne cesse , de revenir n'i fait nulz presse; des que l'ame soivre du corps , eneslepas quant elle est hors , la l'en estuet sempres aler , par celle fosse trespasser .
Entre Eneas et la prestresse , la commune devineresse , a la fosse viennent andui .
Elle parla .
I .
poy a lui : « Vassal , fait elle , a moy entent , c'est l'infernal descendement , preus t'estuet estre et vassal se venir dois de la aval .
Laiens descendent tuit li mort , l'empiere tient Pluto par sort; il est roys et Proserpine en est deuesse et rogne; li dieu du ciel n'i ont que faire , lor poestés n'i monte gaire .
Quant en Enfer devons descendre , ici povons la voie prendre; garde que mar t'esmaieras de tout yce que tu verras .
En Enfer a poy de veüe , t'espee porte toute nue et suis moy comme je iray : la voie avant te mousteray .
» I .
oingnement li a donné que elle avoit o soy porté : ne li fist mal la grant puor onques puis qu'en senti l'odor .
S'espee trait , ne targe mes , elle vait avant et il aprez , par l'ozcurté tienent lor route; ainz onques n'i oïrent goute .
Aprez icel commencement , truevent illuec moult de la gent; illuec estoit Mors et Dolors , Ffains et Souffraite et Poours , et Enferté , Triste Viellece et Couardise et Peresce , et Morte Oevre et Tricherie , et Plainz et Plors et Fellonnie , Travail et Painnes et Faintiez , et Descorde et Ennemistiez , Mortel Bataille , Guerre Fort , Sonne qui est cousin de Mort .
Illuec ot .
I .
arbre branchu , moult ancien , lait et moussu; les fueilles pendoient de songes , de fauseries et mençonges; en Enfer sont le jor la jus , la nuit volent ça dessus .
Li Troyen ot paor moult grant , cil trespassent , si vont avant , aprez truevent monstres oribles , et grans et lais et moult terribles : illuec les voient a meesme , et a s'espee fait cil esme qu'il en cuida aucun occire .
Celle li commença a dire : « De ce , fait elle , n'a mestier : ja n'en porras .
I .
atouchier , ce sont trestouz viez sanz corps , mar yert t'espee por euz fors .
Ce saches bien por cest affaire ne la rovoie mie traire , mais por veoir de la clarté , errer parmi cel obscurté .
» Tant ont erré le val parfonde qu'aproichent l'infernal onde .
Illuec estoit la presse grant , l'assemblement , li avenant de ceuz qui vienent ert la faire; l'eve est parfonde , laide , noire .
Karo estoit dieu du passaige , icil gardoit le notonnaige , viez ert et lais et regroviz , et toz chanuz et fronciz; le vis ot maigre , confondu , le chief mellé et tout lochu , orreilles grandes et velues , sorcilles grosses et moussuez , rouges les yex comme charbons , la barbe longue et les grenons .
Il ert garde de la navie; une nacelle avoit porrie , vieille , deffraite et quassee et boudineuse et reclutee .
A cel rivaige acouroient de toutes pars ceulz qui moroient : ja ne finast l'ame du mort deci que fust a ycel port .
Cil qui avoient sepulture et lor coustume et lor droiture , outre celle ewe les najoit Karo , dont nul ne retomoit; les uns reçoit , les autres Lesse .
A ce rivaige ot grant presse , cil y remainent esgaré qui n'orent esté enterré : il n'i povoit ame passer dom le corps fust a enterrer .
Eneas ot le grant temolte , il esgarda et si escolte , merveilla soy de cel concile .
Il en araisonna Sebille : « Dame , dist il , ce me fai saige , que ce puet estre en ce rivage ?
De toutes pars y vient la gent , la s'assamblent espessement; illuecques voi .
I .
notonier , qui onc ne fine de nagier .
D'aler ne de venir ne cesse , a l'entrer a forment grant presse; les uns li voy je debouter et les autres oultre passer .
» La deuesse dit au vassal : « Ce est li flueves infernal , et le palu que trespasser n'osent li dieu ne parjurer , et la grant gent qui s'i aüne , ce sont ames , n'en y a une qui ja puisse oultre passer quant li corps est a enterrer; deça le flueve vaiant vont , devant .
C. anz n'i passeront .
Celles qui ont bien lor droiture et dont li corps a sepulture , cil les passe , ne sert d'el faire , puis nen est compte de repaire; et quant de la sont trespassé , d'une palu sont abuivré , des qu'il en ont .
I .
poy beil , oublié ont , sampre est perdu , et quanqu'avoient fait lassus ne lor en membera ja plus : d'en arriere n'ont ramenbrance Lethes a non cest oublïance .
» Il ne se sont plus atargié , vers la rive sont aproismié .
Karo les vit et aperçut , entre les autres les conut , l'espee vit reflamboier , il les araisonne premier .
« Diva , fait il , qui estes vous qui en cest regne tenebrous armé vous estes embatus ?
Dites pour quoy estes venus .
Que querés ci ?
Ce est Enfers , ce n'est mie humain convers , ci n'abitent se ames non , corporel rien n'i retenon .
Onques n'i vint homme mortalz ne nous vousist faire touz mals .
Danz Erculés y vint jadiz , nostre portier en mena pris , lié l'en traist; a moult grant paine retorna puis en nostre raigne .
Aprés y vint danz Theseüs , ensamble o lui Pyrotoüs : le roy d'Enfer vouldrent honnir , sa femme prendre , lui tolir .
N'en y vient nul dont nous Toon , onc ne nous firent se mal non .
Estés illuec !
Por nient venez , car ja par moy n'i passerez ne ne vendrez a autre rive : ne puis mais croire homme qui vive .
» Cil s'esmaia quant ce oÿ , et Sebille li respondi : « Diva , fait elle , c'est Eneas , pour nuire vous n'i vint il pas , ne vint ça por vous nul tort faire ne por honte ne por contraire , mais a son pere veult parler , seürement le puez passer .
Li nostre dieu l'i ont tramis , par eulz vint il en cest pays , de ce ne t'estuet il douter , les enseignes t'en puet moustrer .
» Eneas trait le ramissel qu'il avoit d'or souz son mantel .
Quant cil le vit , si s'apaia , sa nacelle li atorna; les ames a il Loing debotees qui d'entrer erent aprestees; en son batel recouilli l'a et la dame qui conduit l'a; por le grant fais la nez pessa , par crevaces l'yaue y entra .
Karo gouverne tant et nage qu'il se mist outre au rivage; de la nacelle sont issu et a la porte sont venu .
Cerberius est d'Enfer portiers , garder l'entree est son mestiers , moult par est lais a desmesure et de moult orible faiture .
Jambes et piez a touz velus et les arteilles touz crocus , telz ongles a comme grifons , encoiz est comme gaignons; agu dos a et recorbés , et le ventre gros et enflé; une estrume a desor l'eschine , et maigre et seche a la poitrine; espaules grailles et braz gros , telz ongles a comme un croc; .
III .
colz a gros et serpentins , et de coulovrez sont ses crins , .
III .
chiez a tiez comme de chien; onques ne fu plus laide rien .
Com chien abaie par coustume , de sa bouche chiet une escume , une herbe en naist mortel et laie , nulz hom n'en boit a mort ne traie : sanz mort n'en puet on pas goster , aconita l'os nommer : ce est l'erbe que les marastres suellent donner a lor fillastres .
Quant Cerberus vit ceuz venir , fforment commença a glatir , trestouz Enfers en resonna , de mataient se heriça .
Les coulovrez s'escommouvoient qui environ son chief estoient , ne cessoient d'aguillonner ne de fremir ne de sibler .
Si grant poour ot Eneas n'ossa avant aler .
I .
pas : se il douta , ne m'en merveil .
La prestresse dist a conseil tout belement entre ses denz .
I .
carme et .
I .
enchantemenz : ainz que li carmes fust feniz , s'est Cerberus bien endormis; il s'est couchiez tout en roorte en sa fosse , jouste la porte .
La porte passent ambedui segurement dejouste lui .
Quant il furent oultre passé , premirement y ont trouvé les compaignies aus enfans , des petités , des alaitans , ceuz qui aus meres toli mort; braient et crient , plorent fort .
Illuec avoit noise moult grant del duel que mainent li enfant .
Minox jetoit aprés ses sors et enquerroit la vie aus mors; a chascune ame sortissoit selonc que deservi avoit : les bons envoie en sués champs , les maulz tramet souffrir ahanz .
Aneas est avant alez , enz en .
I .
lieu a ceuz trouvez qui por amor perdirent vie , de ceulz y ot grant compaignie .
Entre les autres , il connut celle qui por s'amor morut , ce fu la dame de Cartaige : moult fu dolenz en son coraige que morte estoit; il s'abandonne vers la dame , si l'araisonne : « Dame , fait il , por moie amor avez souffert mortel dolor , je vous sui achoison.de mort , mais je n'i ay coupes ne tort .
De vous parti outre mon gré et sanz la moie volenté , ice jure par touz les diex du ciel et par les inferniex , ne fu par moy que vous guerpi; a grant annui de vous parti .
Li departirs me fu contraire , mais je ne le poy autre faire : ainsint le m'avoient mandé li dieu du ciel et commandé .
Par lor Gommant resui venus en cest reigne et descendus; quant je de vous me departi , ne cuiday pas que fust ainsi , ne trouvassiez aucun confort qui vous pleüst miex que la mort .
» Quant Dydo l'ot ainsi parler , et le ne pot plus esgarder , car moult li estoit ennemie .
Enz en .
I .
bois s'en est foïe ou Sicheüs son sire estoit , qui en s'amor ot greigneur droit .
Por ce que li avoit mentie la foy que li avoit pluvie , ne s'osoit point vers lui tomer , ne ne l'ossoit droit regarder , ne prez de lui ne s'aproimoit : por son forfait se vergondoit .
Avant ala li Troïens , ne demora gaires de temps que vint en ce champ ou il furent cil qui par batailles morurent , qui maintindrent toute lor vie ça dedessus chevalerie .
En ycel champ fu Adrastus , Pollincés et Tydeüs , Ypomedon , Partonopés , Amphïoraus et Capanez .
Moult vit de ceuz de son pays qui en Troie furent occis; entor lui sont cil acore , de toutes pars y sont venu .
Vient y Hector et Priamus , vient y Paris , Deïfebus , pluisors autres de son pays .
Ne lor osoit torner le vis por ce qu'il s'em embla fuitis d'entr'euz quant il furent occis .
Enprez vint la chevalerie de la griesse compaignie : illuec estoit li preus Aiax , ensamble o lui Protelaus , Agamenon et Arillés , et Menelaus et Tytydés .
Quant le virent armé li Grieu , il se douterent que li dieu l'aient tramis la por venjance de la troïene trebuchance; il commencierent a fuir; quant le virent vers eulz venir , samblant faisoient de crier , si ne povoient mot sonner .
Desor senestre a cil gardé , si vit une moult fort cité : ce ert la maistresse d'Enfer .
Les murs en estoient de fer , yaue ardant coroit environ , Fflegeton ot le flueve a non .
En la cité a cil ois et plours et brais et moult granz cris et batemens et moult granz paines , le son des fers et des chaines .
Moult y avoit mortel dolor .
De ce que il ot grant paour , aresta soy si escouta , la prestresse araisonna : « Dame , fait il , que puet ce estre ?
Moult oy grant cri ci sor senestre , une cité y voy moult grant , environ cort une yaue ardant; de la oy cris et batemens et moult granz paines et tormenz .
» La prestresse dit au vasal : « Ne te puet dire homme mortal la grant dolour qui est laienz ne les paines ne les tormens .
Horn qui vive ne te puet dire quel duel y a et quel martire , mais ice say bien , qu'i ay esté , et qui ay veüe la cité : Thesiphoné la me mena , toutes les paines me mostra .
Radamacus a cil a non qui est sires de cest donjon , illuec fait les crucïemens et les flaiaus et les tormens , la sont tormenté li jaian qui par orgueil et par bouban voudrent par force ou ciel monter et touz les diex desheriter .
.
I .
en y a qui voult gessir a Dÿane et li honnir; icil ot a non Citïus , il gist envers , et dedessus sor sa poitrine a .
I .
voltor qui le menjue nuit et jor le cuer et toute la coraille; ja n'iert que cil tonnent li faille , car quant que li voutors manjue , tost est l'entraille recreüe .
Enmi une yaue est Tantalus des que la goule , et dedessus li pendent jus li chargié rain de soif se derve et de fain , ne de l'yaue ne puet gouster .
ne des pomes une adeser .
Illuec sont li tonnent divers , moult par est lait ycil convers , la sont les paines permananz , les travauz et les paors granz; icil tormens sont pardurable .
Illuec a .
I .
feu parmanable , nen ist lumiere ne chutez , il art et brulle les dampnez; il les obscure et tormente , ne de repos n'ont cil atente , il sont en mal et en dolor , et moult les crucïe paor; pouereus sont et sueffrent mal .
Ainsint ne sont pas li mortal : quant aucuns crient .
I .
grant tonnent , la paor pert quant il le sent , mais ceuz crucïe la paor communalment et la dolor; a mal sont grant et a pavors , le feu ardant et tenebrours , a fin les traient li tonnent , il durent sanz definement .
Illuec vit mors et fins commence , definement y a cressence , destructions , restoremens : n'i faut paors por nulz tormenz .
Mors les tormente et crucïe , et y ont pardurauble vie; a fin les trait definement , cil durent permanaublement .
» Cil sont torné par devers destre , la cité laissent a senestre .
Eneas a le rain laissié , et forc des voies est fichié : illuec le souloient laissier cil qui erent venu premier , qui en Enfer suellent descendre; la roÿne le fait la prendre .
Tant est alez li Troïens qu'il vint es champs elisïens , illuec ou li bon homme estoient qui nule paine ne sentoient .
En yceuz champs avoit clartez et granz repos et granz beautez , solleil et lune y avoient , en grant douçour illuec estoient .
Li champ furent flori trestuit , grant joie y ot et grant deduit; illuec jeuent a la palestre , touz temps y a leesce et feste .
Cil n'estoient pas corporel , ainz estoient espirituel; auquant chantoient et sailloient , a grant delit se demenoient; n'i conversoit nulz des dampnez en yces champs beneürez , mais li bon homme qui gardoient droiture et les diex honnoroient .
Quant venuz y est li Troïens o la prestresse es sués champs , ses ancissors y a yeti , de cui lignie ert deschendu , li ancien qui firent Troie illuec estoient a grant joie .
Avant ala , si vit son pere qui sur la rive du fluef ere ou il anombroit ses nevous qui a venir erent trestôuz , en cure ert d'eulz appareillier com devoient naistre premier; voit les touz ordonneement , si com de l'un l'autre descent , peres avant et filz aprez , ainsi ordonne Anchissez com la lignie doit descendre; icil avoient cors a prendre , de celui reigne souzterrain devoient naistre ou souverain .
Quant vit que venu fu ses filz parmi les infernaulz perilz , plore et soupire de pitié; des diex d'Enfer avoit congié que a son filz povoit parler , respondre et lui araisonner .
Andeus ses bras vers lui estent , si l'aparla premierement : « Filz Eneas , or say et voy que estes ça venuz por moy , que pïetés vainqui paor .
Atendu vous ay ja maint jor quar bien savoie sanz doutance; de touz temps avoie esperance que vous vendriez a moy parler , ne finoie de temps nombrer que deviez çajus descendre; ma pensee ne puis reprendre que elle avoit tant porveü : elle ne m'a pas deceü .
Ffilz , moult avez souffert poors , maulz et travaus et granz dolors , moult me doutay de cel ostaige que vous eüstes a Cartaije ne guerpissiez tout vostre afaire , moult vous tornast a grant contraire .
- Pere , ce respont Eneas , je nel povoie laissier pas ne venisse parler a vous; souvent en ere angoussous , vostre ymaige me destraignoit , qui toute nuit m'aparissoit .
As sichainz porz ay deguerpie toute ma gent et ma maisnie; parler sui ça venus a vous parmi Enfer le tenebrous .
» Eneas ploure et soupire , a celle fois ne pot plus dire; ses bras li voult au col jeter por lui estraindre et acoler , l'imaige fuit , qu'il ne la prent , samblant a sonne ou a vent .
Avant .
I .
poi est cil alez , en .
I .
moncel est arestés , ceulz appelle dejouste lui; la s'aprismerent ambedui et la dame et le vassal qui le conduisoit lajus aval .
« Ffilz Eneas , vueil toy mostrer ta lignie toute et nommer cil qui a nestre sont de toy : empereor seront et roy .
- Sire , fait il , je veul savoir si celle gent seront ton hoir , que cil qui ore sont ça jus prennent ja mais cors la dessuz , que aient forme corporal , pansible soient et mortal .
» Cil li respont : « Filz Eneas , ja mar de ce te douteras , je t'en diray la verité , ne te sera par moy celé .
Icil qui muerent la dessus en Enfer vienent tuit ça jus; selonc que chascuns deservi tant dementres com il vesqui , ça dedessouz li est rendu .
Tant com vesqui se bon hom fu , ne sueffre paines ne ahans , ainz vait en elisïen champs .
Cil qui furent de male vie , qui touz temps firent fellonnie , sueffrent les maus et les travax , les fainz et les crucïemax; quant il ont tout espeneï le mal qu'avoient deservi , et par paines et par ahans , puis vont es elisïens champs , puis sont illuec en grant douçor et en repoz , n'ont puis doulor .
Quant y ont .
I .
pou conversé , et il lor vient en volenté qu'il vuellent aler lassuz , une yaue a en Enfer ça jus; I .
diex qui y est les aboivre , et quant de l'yaue les dessoivre , ne sevent rien dire lassuz de quanque ont trouvé ça jus : ja puis a nul n'en membera de tout yce que ça jus a .
Li diex les met de rechief fors , lassus revont prendre humain corz .
Veez yci grant compaignie qui prendre doivent mortel vie , qui te seront filz et neveus , veez les , ja tes nommeray tous .
Mousteray toy com il vendront , tuit en ordre com descendront , et aprés ce te mousteray tes batailles , et toy diray les maulz que t'estavra souffrir ainz que puisses a ce venir .
Cil damoisiax qui celle lance tient en sa main par connoissance , cil yra premiers de ça jus et souverain air la dessus; Lavina l'avera de toy , qui est fille Latin le roy , en une selve cil nestra , et Silvius a non avra : il sera des roys emperrere et si tendra d'Albe l'empere .
Aprez cestui quart resera cil qui forment te portraira de non et de grant pïeté , et de prouesce , de bonté : Silvius Aneas avra a non , moult y avra riche baron , de lui naistront et roys et dus .
Veez celui : c'est Remuilus , cil ert sepmes de ta lignie , par celui ert moult essaucie : icil tuen niais Rome fera et de son non l'apelera; du mont ert chiez celle citez , par tout yra sa poöstez .
De la lignie Romuili et de la ton filz Julii yert Julïus Cesar li prous : de prouesce sourmontera touz , sor le monde ert sa poëstés , et puis l'occira li Senez : ce est il cil qui t'est pramis de par les dieux moult y a diz .
Cesar Agustus iert après , en son temps iert moult fine pes , et grant douçor et grant biautez , li mons yert souz sa poëstez .
» Ainsi li a demoustré touz [ et fiz et peres et nevouz , ] si com doivent de lui issir et l'un avant l'autre venir; moustré li a touz ses barons , et de touz li ferma les nons , et bien li a tout aconté l'empire d'Albe la cité qu'il fera toute premeraine , et puis yert la cité romaine qui chiés sera de tout le mont , si hoir touz temps la maintendront .
Tout li anonça Achisez , et puis li a moustré aprés les batailles que i fera et les travaulz que soufferra .
Moult est danz Eneas espris de ce qu'il a illuec apris , moult se fait liez de sa lignie qu'il voit que tant yert essaucie que li mons iert a lui enclins et reignera touz temps sanz finz .
Enz en son cuer en a grant joie , oublié a le duel de Troie , et nequedent pensis estoit des batailles que il vouloit , des maus que li estuet souffrir ainz que il puisse a ce venir .
.
II .
granz portes a en Enfer , [ nen a en nule fust ne fer .
] l'une porte est eborine et l'autre aprés si est comme .
Par ces portes issent li songe , et cil qui torrent a mençonje vienent par la porte eborine , li voir vienent par la comme .
Par l'eborine les en maine Ancisez; a moult tres grant paine , tomez est d'euz et departis; son filz laissa a grant envis , mais il ne puet plus demorer , car n'a congié de plus parler , et cil s'en muet par estavoir , car ja povoit du jor veoir; cil s'envanist en moult poy d'ore .
Eneas au departir plore , a sa maisnie vient tout droit qui a la rive l'atendoit .
Tant l'a la prestresse mené que o sa gent l'a assamblé , puis a congié du vassal pris , si s'en revait en son pays .
Eneas tome du rivaige , en haute mer s'enpaint a naje , il traient sus singles et voilez , la nuit singlent aus estoilles , et nuit et jor ont tant coru en Lombardie sont venu : ce est la terre et le paÿs que Jupiter lor ot pramis .
El Tainvre ariverent les nez , il metent jus singles et tés; aancré sont , mais ne savoient encor en quel paÿs estoient .
Des nez s'en sont issu a terre , vitaille veullent aler guerre , mais ne la cuident pres trover ne il nen osent Loing aler .
Lor garisson prendent des nez , cel tant qui lor estoit remez; et pré s'assïent au mengier , moult en avoient grant mestier .
Du pain prennent et des crosteles , taubles en font et escüelles .
Sor les tables metent les mez , par fain les menjuent par ez .
Acarius commence a rire , et par gabois commence a dire : « Fforment nous a fain angoissié quant nos tables avons mengié , n'i remaint table ne relief n'aions par fain pris de rechief .
» Quant Eneas , son pere , l'ot , dedenz son cuer moult s'en esjot : donc sot qu'il erent ou pais que tant lor ont li dieu pramis et qu'illuec ert Lor remanance .
Venu li est en remembrance - bien l'avoit en son cuer escript - ce que ses peres li ot dit , que quant fainz l'avroit si destroit que il ses tables mengeroit , ce seüst il bien sanz dotance qu'illuec estoit sa remanance , et ses travaulz avroit finez .
Eneas est en piez levez , de joie et de leesce plore , trestouz les diex du ciel aore .
Sa compaignie resbaudist - il nel sorent - puis qu'il lor dist : « Seigneur , fait il , c'est le contree que nous avons tant desirree , c'est Lombardie , le pays que tout nous ont li dieu pramis; ci sont nostre travail fané , yci sera nostre herité .
Li dieu nous ont mis a cest port , les diz mon pere bien reçoit que prophetissier me soloit : quant nous avroit fain tant destroit que nous tables mengerïons , ja puis avant mar querrions remanance , terre ne fieu : celle nous donnoient li dieu .
Je ne la veuil guerre plus Loing quant nous avons ci par besoing degastees toutes nous tables : yci veuil estre remanables .
» Li Tropen , quant ce oïrent , n'est merveille se s'esjoïrent , car moult avoient desirré la terre ou il erent entré .
Il demenerent moult grant joie , lor diex que porterent de Troye reclaiment , si les ont fors mis , [ et cels apelent del paÿs; ] trestous les diex du ciel aorent , d'un sacrefice les honnorent , si deprïent moult humblement qu'il aient propre avenement .
Couru sont a l'yaue de Toivre por euz laver et aprés boivre; lor mains y levent et lor vis , les diex reclament du pays .
Moult grant leece demenerent , la nuit jurent et reposerent .
Quant Eneas vint ou pays que li orent li dieu pramis , si liez fu c'onques n'ot tel joie puis que li sieges vint a Troye .
Ffait ses nez ou gravier traire , n'en cuide mais avoir a faire , ne que mais li aient mestier .
Touz ert lassez de navïer , or cuide estre asseürez et que ses travaus eüst finez , mais commence la grant guerre au reigne et au paÿs conquerre , moult yert ainçois chier comparé que si travail soient finé .
Demande bien et a enquis qui estoit sires du pays; il a oÿ a pluisors dire que Latinus en estoit sire , I .
roys de grant antiquité .
Laurente avoit non la cité ou il estoit a son barnaje; n'iert mie Loing de cel rivaje .
Eneas prist ses messaigiers deci qu'a .
XXX .
chevaliers , ses paroles lor a chargies : au roy Latin sont envoié pais et acorde et amor guerre et que seür soit en sa terre .
Por force et por maintenement , li envoia riche present , une coronne et .
I .
mantel et .
I .
merveilleus chier anel , que li donna par druerie Dydo , quant devint s'amie , et une coupe o chiers esmax que li donna roys Menelaux de dessouz Troye et rivaige quant fu a lui en son mesaige .
Li messaigier s'en sont torné , qui vont au roy , a la cité , et Eneas ala garder par le rivage de la mer , si vit une moult large plaine [ qui ert en som une montaigne; ] une fontaine enmi sordoit , dont le ruisel en mer estoit; ffors ert li lieus naturalment , la a mené toute sa gent .
Pres de la mer , sus et moncel la commencierent .
I .
chastel , et nuit et jor ont tant ouvré a la trenchie et au fossé , aus bretesches et aus paliz , et a faire pons torneïz , ainz que fuissent .
VIII .
jor passé , orent fait celle fermeté , et .
I .
donjon fort et si haut qu'il ne criement nul assaut : n'ierent mais pris sanz grant bataille .
La traistrent toute lor vitaille , et lor armes et lor conroy , lor nez mistrent en .
I .
requoy , pres du chaste ] , jus et gravier , en .
I .
regol jouste un roichier .
Li mesaigier ont tant erré droit vers Leurente la cité que l'endemain y sont venu .
El palays entrent , qui grant fu , au roy vindrent sel saluerent , parfondement li enclinerent .
Ilïonus parla por toz , qui moult estoit sajes et prous : « Entent a nous , biau sire roys , bien as oÿ com li Grijois ont Troie prisse et graventee , et la cité toute gastee , Abatu ont et murs et tors , occis les grans et les menors .
I .
poy de gent s'en eschapa que Eneas en amena; par le commandement aus diex estorsimes d'entre les Grieux .
Puis avons moult souffert ahanz par pluisors foys plus de .
VII .
anz , et granz tormenz et granz oraiges [ avons eüs par moult rivages; ] le mont avons avironné , et Taivre sommes arivé , la est remez la gent menue qui a grant paine se remue .
Eneas est o euz remez pour garantir euz et lor nez , se nous en a a toy tramis quel consentes en ton paÿs et que l'appelles en ta terre : ne vous mouvra ja par lui guerre , ainz te serons touz tens amis .
Nostre ancestre fu nez yci , qui fu a Troie , et le dist hon , bien say que Dardannus ot non; par les diex sommes revenu la dont nostre lignage fu .
En ta terre voulons remaindre , ne te portes ja de nous plaindre que te forfaçons de noient : nous ne sommes mie tel gent que ta terre voulons gaster ne sor toy prendre ne rober .
De celle part ou nous serons avra moult grant deffencïon; par nous n'empirerez vous pas .
Ci t'envoie danz Eneas grand partie de son tressor , une moult chiere coupe d'or et .
I .
septre et .
I .
anel , une couronne , .
I .
mantel : se lui et nous veuiz retenir , avoir nous puez a ton plesir .
» Adont lor firent lor present , il le reçut moult liement .
As messages a respondu : « En cest pats estes venu; vostre sires , si com je pens , je le verray en poy de tens; jel manderay a mon pooir .
Moult par sui viex , si n'ay nul hoir ne mais que sole une meschine , une fille qu'a non Lavine; je l'ay proumisse estre mon gré et encontre ma volenté a .
I .
prince de cest pats , il a non Turnuz li marchiz .
Ma mouillier veult qu'il ait mon regne et ma fille Lavine a femme , mais sortiz est et destiné , et tuit li dieu ont esgardé qu'.
I .
estranges hom l'avra de cui roial lignie istra .
Por tant que je vous oy ci dire , cuit je que ce yert vostre sire : li dieu veulent , ce m'est avis , qu'il ait la femme et le pays .
Viegne a moy , je li donray : li dieu le veulent , bien le say .
Tranmetray li chevaus de pris , riches et chiers , .
III .
C. et diz; ffrain ne selle n'i ert a dire .
De moie part li povez dire que ma terre li abandon , de ma fille li fais le don .
» Tant furent lié quant il Foirent n'est merveille s'il esjoïrent .
Li roys fist venir les chevaus , o frainz et selles et poitraus , livrer les fist aus messagiers , cil les baillent aus escuiers; congié pristrent , n'i furent gaire , tost se remistrent et repaire .
Tant ont erré que au quart jor qu'il tornerent de lor seignor , vindrent a lui , a son chastel qu'il faisoit faire de nouvel; conterent lui que ont trouvé au roy ou il erent alé , de sa fille que li octroie et des chevaus que li envoie; l'un avant l'autre Ii moustrerent , de par le roy li presenterent .
Eneas ot moult tres grant joie , ses diex qu'il aporta de Troye ffait avant traire ses aore , d'un sacrefice les honnore .
Li roys Latins se porpensa que sa fille mariera; moult desirroit en son coraige del Troïen le mariage .
La roÿne l'a desentu , dolente et couroucie en fu et vint au roy , lés lui s'asist , son bon et son talent li dist : « Roys , fait elle , moult me merveil ou tu as pris ycest conseil que nostre fille veulz donner au Troyen .
Nel te penser , car Troyen n'ont point de foy ne il ne tienent nule loy : bien as oÿ comfaitement Paris ala celeement ravir la femme Menelax , dont il lor a fait yces max; tant le tint cil en adoltere que toute Troie o son empere en fu destruite et escillie .
Je ne creray ja lor ligne; cist a grant mestier de sejor , car il a traveillié maint jor d'aler najant par celle mer .
Se ta fille li veulz donner , il la prendra moult liement , mais ja si tost n'avra bon vent que il la nous avra guerpie : moult l'en yert pou s'il l'a hounie .
De lui n'atendre ja tu el , il a aillours fait autretel : Dydo la dame de Cartaige mar vit onques le suen ostage , il fast de li sa volenté , quant et le ot piece sejorné , si s'en vint cist o son navire , elle s'occist a grant martire .
Lavine peut estre asseür : n'avra de lui meillor eür; il la prendra assez , ce croy , mais ja ne li portera foy .
Bien li donne , quant le veulz faire : il li donra moult grant doaire , toute la mer qu'il a singlee puis qu'il torna de sa contree , n'a autre terre n'autre fieu; par son pais passerent Grieu , ne nulle rien ne li tolirent , ne nulle rien ne li guerpirent .
Donner li puez , je ne say plus , mais a seür en yert Turnus et de la femme et de la terre , que cist ne l'avra ja sanz guerre .
» Li roys oÿ que la rogne ert en pensé pour la meschine , bien sot qu'elle nel vouloit pas que la preist danz Eneas; il li respont assez briement , si li a dit ce qu'il en sent : « Dame , fait il , ce est outrage que desvoulez ce mârïaige : li dieu veulent que ainsi soit .
Ne puet pas estre en cel endroit : Turnus ne la puet mie avoir , mais cist l'avra par estavoir , se n'i voy autre demoustrance ou aucune senefiance .
Ne la donray mie a celui : li dieu l'octroient a cestui , por ce l'ont il ça amené qu'ainsi l'avoient destiné et Moree m'ont veé jadis que ne - l'aist hom de ce pays .
Cist est prochainz de lor ligne , par lui yert la nostre essaucie .
» La roÿne ot que Latinus de sa fille ne fera plus : au Troïen la veult donner .
Quant voit que nel puet trestorner , plorant et o moult laide chiere , en sa chambre revient arriere; de mautalent fremist et tramble , andeus ses paumes fiert ensamble .
A moult grant paine pot parler , puis commença a dementer : « Lasse , fait elle , quel destinee que ma fille sera donnee a .
I .
homme d'estrange terre qui touz est escillié par guerre , qui s'en embla par couardisse de la cité quant elle fu prise .
S'il eüst point de hardement , morir vousist miex o sa gent qu'en tel maniere defoïr : preudom doit a honnor morir , mais ycil vit comme mauvais , ja pris ne loz n'i avra mais .
O lui s'en vindrent li couart , tuit se traistrent a une part , de cest vassal firent lor roy .
Dont est roys ?
Je ne say de quoy , ffors ne say de quantes nacelles .
Je li feray oïl .
nouvelles : bien tost li cuit muevre tel guerre qu'il nous guerpira toute terre et qu'il en perdra tost la vie; de ma fille n'avra il mie se il moult chier ne la compere , ja jor la fille ne la mere n'avra par lui maintenement , jamais ne vivra , s'il la prent .
Mar fust onques ma fille nee se a cestui est marïee; ne cuit que ja Turnus me faille qu'il ne li rende grant bataille .
» Quant la dame ot moult ploré , son duel , son complaint demené , si apella .
I .
escuier de cui elle fist messagier .
Ses parolles li encharja , droit a Turnus les envoia et manda lui celeement que ce seüst certainement que Latinus li guenchisoit et sa fille li retolloit; porchaçast soy ranz demorance qu'il li tenist sa couvenance; au Troyen mueve telle guerre que fors le mete de la terre .
Li messaigiers en est tornez , droit a Turnon en est alez , a .
I .
sien chastel l'a trouvé , pres de Laurente la cité .
Turnus levoit de son mengier , quant vit venir le messaigier , bien le connut si l'apella .
Cil vient a lui sel salua , a une part trait le marchis , au chief du dois se sont assis .
Son messaige li prent a dire : « Entent a moy , fait il , biau sire , la rogne m'a ça tramis et mande vous qu'en cest pays est de nouvel .
I .
hom venuz qui du lignage est Dardanus .
El Teivre ariva dés l'autrier , au roy vindrent li messagier pour pais et pour service guerre; il lor abandonna sa terre , envoia li chevaus de pris ensellez , .
IIII .
C. et diz .
Ensorquetout sa fille a femme li octroia atout son reigne .
Ce sachiez vous bien sanz dotance , ne vous tient mie couvenance : de sa fille n'avrez vous mie se vous n'avez moult bonne aÿe .
Mais ce vous mande la roÿne qui veult que aïez Lavine , toute la terre et le pais , que pourchaciez par vous amis .
Prens chevaliers , asamble gent , ne te targe mais de naient : li Troïen coite de guerre si qu'il deguerpisse la terre et que l'aies vancu ou pris ou qu'il s'en aut par mer fuitis .
Vien a Laurente la cité , si com li roys t'a tout donné , sel maintien tout et le deffent si l'escombat d'estrange gent : encontre toi n'a cil rados , saches ja ne sera tant oz que bataille preigne vers toy .
Tu as oÿ l'octroy le roy , vien , si resta du tout saisi; li roys est vielz , tout a guerpi; qui que face desmesurance , n'en portera n'escu ne lance .
De tant com il t'a fait le don , la roÿne et li baron t'octroient bien toute l'ounor : vien , si te fai du tout seigneur; ce samblera moult grant desroy s'estranges hom s'embat sor toy , s'il conquiert ce dont es saisis , dont seras tu en fin honnis .
» Turnus respont au messagier : « Bien l'oÿ dire dés l'autrier que Eneas ert arivez , mais ycest plait moult m'ert celez que Latinus li doinst son regne ne Lavine sa fille a femme : il m'en a fait pieça le don , ne le perdray mais sanz raison .
Se cist la veult sor moy conquere , ja n'aie je femme ne terre se je vers lui ne la deffent; moult est merveille de tel gent qui sont vaincu et recreant que bataille vont mais querant : puis que conquis sont une foys , si se reposent , ce est drois !
Li rois est vielz et touz defrait : se contre moi les a atrait , nes porra gaires maintenir .
Ne me deüst de droit guenchir , car grant mestier li ay eü; a mauvez gré m'est revenu , mais bien li poist ou mal li sace , droit li estuet que il me face .
Il m'en a fait pieça saisir , ne m'en puet mie retolir ne la terre ne la meschinne .
Va t'en , si di a la rogne qu'a Leurente iere , la cité ains qu'en voie .
III .
jors passez; se bataille veult Eneas , en moy ne remaindra il pas , se par lui perch plain pié de terre , mar porray dont l'autrui conquerre .
» Li mes s'en vait , Turnus remaint , a sez privez amis s'en plaint du roy qui ne li tient convent , ne fiance ne sairement .
Moult iert dolens s'il ne s'en venge , mais il ne set com il s'en preigne qu'achoison ait de commencier les Troïens a guerrier , et dit que se tant li effaut qu'il remaigne , qu'il ne s'en aut , « ne laisseray que ne l'assaille et ne l'acueille de bataille » .
Et nuit et jor se porpensoit de la guerre que desiroit; ne s'en savoit ou conseillier com il la peüst commencier , com il eilst droite achoison de bataille , de contençon , de meller soy aus Troyen .
Mais ainz que voient poy de tenz , y porra il a tenz venir , et au lancier et au ferir qu'il y porra chapler d'espee et recevoir grosse collee .
Ne demora que .
XV .
diz puis qu'Eneas vint ou pays que la guerre fu commencie que Turnus ot tant pourchacie .
Par assez pou de commenchaille [ sorst l'achoisons de la bataille , ] et par moult petite aventure mut la guerre qui tant fu dure , dont mil home furent occis et autretant navré et pris .
Pres de Laurente la cité [ ot un petit chastel fermé .
] Tirus le tint en heritaige , .
I .
hom qui fu de haut paraige , mais vieux et anciens estoit; II .
filz et une fille avoit , Silvia fu celle apellee , n'ot plus belle en la contree .
.
I .
cerf ot nourri la pucelle , qu'elle paissoit a s'escuelle , et a son hanap l'abuvroit; enz en sa chambre le couchoit .
Il estoit bien .
XV .
ramor et fors aloit par tout le jor , par champaignes et par boscajes avecques les bisches savajes ou les privees autretel; la nuit revenoit a l'ostel .
La damoyselle l'esjooit , et il moult bien la connoissoit , que , des que elle l'appelloit , par devant ses piez se cessoit , le pié li baisoit ou la main , en son escours menjoit son pain , a moult grant trait buvoit le vin : pour .
LX .
livres d'or fin nel vousist perdre la meschine .
Tant ert li cers de bone orine que la nuit servoit au mengier et ert en lieu de chandelier devant le pere la pucelle .
Merveilles ert sa teste belle quant .
I .
grant cierge li ardoit sor chascun rain que il avoit , et des que li sires buvoit , si se levoit le cerf tot droit .
Ne fu beste si servitauble , nulz ne vit si entendable .
Ascanïus , qui variez ere , a Eneas vint a son pere , Sil li commença a prïer que le laissast aler chacier ou seulement .
I .
cerf berser .
Il li donna congié d'aler .
Il a tant de ses pers semons qu'il furent .
XX .
compaignons , puis est montez et chaceor et li autre montent es lor , et chascuns d'euz a pris s'espee , car ne savoient la contree .
Il n'aloient pas pour vener , mais por le damoysel garder .
Tant ont erré et chevauchié de lor chastel sont esloignié , tant qu'el bois entrent de Larente .
Il entrerent par une sente , une herde de biches virent , entre espines les choisirent .
A celle herde ert asamblez li cers qui estoit si privez , que la meschine avoit norri .
Ascanïus l'i a choisi; se a droit mes en puet venir , penera soy de lui ferir .
Isnellement a pié se mist , son arc et .
II .
saietes prist , dejouste .
I .
grant fust se traïst , uns damoisiaus li acenist .
Pres li passerent dedevant , et il visa touz tens au grant qui a derrainz venoit soentre : il trait a lui sel fiert ou ventre , andeus li perça les costez .
Li cers senti que fu navrez , de la herde se part a traire , veult s'en venir a son repaire; a moult granz sauz s'en vait fuiant , li vassaux le vait parsuiiant; vait s'en parmi le plasseïs a la maison ou fu norris , fforment li sainoient li flanc .
Cil met aprés son chien a sanc , puis est montez , suiiant le vet , moult par fu liez que droit ot tret .
Li cers senti le cop mortel , en fuiant vint a son ostal , devant la dame vint a paine , ja li aloit faillant l'alaine; jus a ses piez chaÿ a terre et fait samblant de merci guerre .
La meschine le vit sanglant , de sa chambre ist isnellement , a haute vois s'escrie : « Aïe !
» Andui si frere l'ont oÿe , demandent li qu'elle avoit , elle lor dist que ce estoit et que li cers son pere ert mors .
O tant com orent d'esfors issirent fors , ceuz ont yeti qui le cerf avoient .
seü; nes araissonnent tant ne quant , vont les ferir demaintenant , ffierent d'espees , de maçues , li Troyen d'espees nues .
Li paÿssant de la contree sont acouru a la mellee , les Troyens ont esvaïs .
Tiflis y ert o ses .
II .
filz qui vouloient le cerf vengier , mais moult le comparerent chier .
Issu sont fors come bricon , granz collees lor donne l'on; les Troïens ont encontrez qui lor departent lor costez : ainz que la quirie fast faite , lor ont mainte ame de cors traite , et moult en y ot de sanglans et de navrez de ceuz dedenz .
Son arc tenoit Scanïus , une saiete , naient plus , mist en la corde , si a trait a .
l .
qui granz enchaus lor fait .
L'ainzné des fiuz en aconsut : une seinniee li valut , desor la goulle l'en a point que l'oz du col li a desjoint : trenchié li a l'orguenal vaine; a la gorje s'en ist l'alaine qu'il chaÿ mors jouste son fiere .
Dolenz en fu Tyrus son pere; li sien se painent de vengier et ceuz commencent a coitier .
Tyrus lor fait une envaïe , Ascanïus aus sienz escrie : « Que faites vous , franc chevalier , li cers targe a escorcier , ja y povez tant demorer qu'il n'iert mes cuit au digner !
Chascunz y fiere o l'espee !
Nous y ferons forte pevree , a la viande doit en traire quant de ce a chascuns a faire .
» Moult bien les a cil esbaudiz , il y fierent des branz forbis , et poins et bras lor font voler , testes sevrer , vilains crier; departent soy la vilenaille qui n'erent pas duit de bataille .
Danz Galasus , .
I .
riches hom , n'i ert venuz se por bien non , et por deffaire la mellee; cil y reçu ytel collee qu'il chai mort sempres a terre : onques ne li lut mire guerre por sa plaie medeciner , ne li estuet mire endurer .
Des que li estors commença , uns escuiers s'en retorna qui au chastel l'ala noncier et dist que l'en li aut aidier , car et bois erent assaillis , a force estoient envaÿs : s'il n'avoient secors prochain , touz les prendroient li vilain .
Quant Eneas ot que son filz en la forest ert assaillis , ne s'est de rien asegurez : .
C. chevaliers tres bien armez li envoia haustivement .
Cil chevaucent seürèment si com li escuiers les maine .
Cil se deffendoient a paine , car li cris ert moult espoisiez , et Tyrus fu moult efforciez , et tant li fu creüe aïe qu'as Troïenz fist telle envaïe que moult lor fu griés a souffrir .
Moult estoient pres de morir , nulle deffense mais n'avoient .
Quant denier eulz les secors oient , adont se sont asseüré , li .
C. sont o les vint jousté , racueillent les de maintenant , desconfi sont li papsant .
Tout lor estut le champ guerpir , si commencierent a fuir , et li Tropen les vont ferant , ne se deffendent pou ne grant; en la forest sont enbatuz .
Cil qui au plain fu conseüz morut a glaive et a martire .
Tyrus s'en fuit , qui en est sire , ffuiant s'en tome au chastelet , a pou de gent dedenz se met .
Il a fait traire suz le pont , aus bretesches qui sont amont monterent et au heriçon : deffendre veullent lor meson .
Li Tropen y sont venu , sor le fossé sont descendu , assaillent les hardïement .
Cil se deffendent asprement et lancent les granz peuz aguz dont il lor percent lor escus; juz les graventent et fossé .
Grant piece a li assaus duré , et cil forment se deffendirent [ tant que lor armes lor faillirent , ] ne trouverent mais que lancier ne ne savoient dont aidier .
Ne se vouloient laissier prendre , ainz commencierent a descendre des bertesches , de l'heriçon , si ont tout guerpi a bandon , et tornent s'en par .
I .
postis qui ert devers le plasseïs .
N'i a remez petit ne grant , par l'espez bois s'en vont fuiant; puis qu'il furent illuec entré , si lor sont trestout eschapé .
Li Troïen se rescrïerent , amont le haut fossé monterent , ne tourverent deffensïon si se pristrent au heriçon depecié l'ont et plessié jus , de toutes pars monterent sus .
Sanz contredit sont enz entré , neis .
I .
homme n'i ont trouvé .
Toute ont robee la maison , si ont tant pris de guerison trente sommiers en ont chargié , aprez ont lor cerf escorcié .
Ascanïus a son chien pris qui en une chambre estoit mis : la pucelle l'i ot mucié et de sa çainture lié; li damoisiaus le deslïa , de la cuirie li donna .
Le cerf ont deffait et chargié , uns damoisiaus prist le forchié , uns autres porta la teste : conquis Forent par grant poéste .
Quant esploitié ont lor affaire , si s'entremistrent el repaire , la proie acueillent del paÿs , tout ont robé et tout ont pris; .
M. sommiers ont chargié de blé , li escuier s'en vont toursé; bien gran eschec ont le jor fait .
A lor chastel se sont retrait; que d'un que d'el sont si garni que plus d'un an tout acompli se pueent il dedenz tenir et .
I .
grant siege bien souffrir .
La nouvelle est toute espandue que a Larente fu venue; ce dïent tuit par la cité que Troïen sont arivé , qui a essil metent la terre , comme la gent qui aiment guerre; dïent que bien mauvais atrait li roys Latins a en eulz fait; Tyrrus l'a premiers comparé : occis li ont son fiuz ainsné , et .
C. des autres du pays lor ont navré et mort et pris .
Li bourjois se sont asamblé , li plus puissant de la cité; en errour sont et en effioy , a la cort vont parler au roy .
Lor plainte , lor clamor li font , li roys demande que il ont , et il li dïent l'aventure , content la grant desconfiture que Troyen ont le jor fait et maudïent le lor atrait : .
C. de ses hommes ont occis , ars et robé ont le pays .
Plus en dïent qu'il n'i estoit por ce que li roys s'en effroit; dïent se conseil n'en est pris qu'il conquerront tout le pays .
Atant Turnus est descendus , aus parolles est sorvenus; ançois ot la nouvelle oye dont la cité fu estormie; a merveilles par en fu liez .
Devant le roi s'estut en piez , oy que li borjois disoient [ et la plainte que il faisoient , ] et que li roys lor respondoit , qui aus Troyens apendoit , et moult les vouloit retenir et en sa terre maintenir .
Turnus prist la parolle en main , si se torent li citeain .
« Sire , fait il , moult me merveil ou tu as pris yce conseil que Troÿenz veulz retenir .
Il ne sorent onques partir , ne voudrent estre moitoier , n'ont cure d'estre parçonnier , ainçois veullent le tout avoir .
Ce saches tu de fi por voir : [ Troyen sont de tel maniere que , quis aquelt en la foriere , ] que fors de tout le champ le jetent , del tout a droit naient le metent .
Se les aquelz en cest pays , atant en yers de defors mis .
I .
recet ont fet en ta terre dont il te moevent ja grant guerre; ardent et preent et occient , et tes homes a eulz alient; s'ainsi lor lais longues aler , tout te vouldront desheriter .
Mais ce veulz tu , ce m'est avis; atraia les as en cest pays , tu ne veulz mie o eulz partir , ainçois lor veulz le tout guerpir , et m'en cuides metre a niant .
S'en'es vers moy par sairement : de ta terre m'as herité , o ta fille m'as tout donné : je l'ay plevie et affee , ne l'ay encore espousee , ne ne geüsmes en .
I .
lit encor remaint tout en respit .
Mais de la terre sui saisiz et les chastiaus ay recouillis , j'en ay les tors et les donjons , et les hommajes des barons .
Se tu me veulz du reigne guencir , cil ne me porront pas faillir , tuit se tendront a moy de bout : je sui pieça saisiz du tout , ne m'en povez mais rien tolir , ne ne vous veuil plain pié guerpir , et le tolir ne m'est legier : ainz en morront .
M. chevalier .
Ou bien te soit ou mal te poist , sachiez que je tendray mon droit .
» Li roys oÿ que Turnus dist , d'ire , de mautalent fremist , mais envers lui ne volt parler , ne il ne voult plus escouter .
D'entre ses hommes est levez , en sa chambre s'en est tomez , ffors que seul ytant qu'il li dist s .
qui plus peüst , et plus feïst , et tout le mist et couvenir ou del laissier ou del tenir : la femme eüst o tout la terre cil d'eulz qui la peüst conquerre .
Turnus o sez barons remaint , ensamble o eulz de soy se plaint que ses couvens li veult retraire; demande que il porra faire de Troÿenz qui sanz son gré ont ou paÿs chastiau fermé , et autre en ont par force pris , a essil metent le paÿs .
Cil li louent communement qu'assambler face sa gent , mant ses barons et ses amis et les voisinz d'autre paÿs; o quanque il porra avoir , moult tost les aille asseoir , et s'il les puet par force prendre , si les face deffaire ou pendre .
Turnus en a lor loz creü , le jor meïsmes sont meü et li corliu et li mesaige qui semondre vont son barrage et ses hommes et ses parens; moult a mandé estrangez gens , de toutes pars moult en aüne , aus Troÿens fera rancune .
D'auquans des princes , des barons vous say a dire touz les nons .
Messentinus y vint premiers , et ot .
X. mille chevaliers; il ert .
I .
princes d'autre terre , riches hom moult et duis de guerre .
Lausus y vint o lui , son filz , uns damoysiaux preus et gentilz onques plus bele creature d'omme vivant ne fist Nature .
Il li amena bien o soi plus de .
III .
M. o son conroi .
Aventinus y vint après , uns damoisiax , filz Herculés; cil amena mil chevaliers estre sa gelde et ses archiers; de cuir d'un lÿon ot escu que Herculés avoit vaincu .
Il le portoit par moult grant gloire , et par enseigne de victoire et de la grant vertu son pere : grant essample de bien li ere .
Vint y li dus de Prenestine et li sires de Palatine .
Mesapus vint o grant barnage , filz Neptuni , le deu marage , qui li trouva mil chevaliers , et les armes et les destriers .
Poutrains orent de Capadoce qui n'ont jalle , soros ne boce , d'un merveilleus haraz de mer , et moult sont legier a danter .
Chevaus n'a souz ciel plus vaillanz mais ne vivent que souz .
III .
anz avant ne puet nul eschaper , mais sont des yves de la mer qui en mer viennent seulement si conçoivent toutes del vent .
Moult par sont bon ycil potrel et a merveilles sont isnel , et moult seroient de grant prains s'il vivoient .
IX .
ans ou mains .
Claudus y vint , uns riches quens qui fu sires des Sabïens; venu y sont li Fabarin , et li Pullan et li Latin , li Genevois et li Pisan , et li Hongre et li Toscan , cil de Naples et de Salerne; et cil y vindrent de Vulterne .
Que vous en diroie je plus ?
Qu'ytant en assambla Turnus , que gent de pié que chevaliers qu'en li esma .
II .
C. milliers .
Aprés vint une meschine qui de Vulcane fu roÿne; Camille ot non la damoiselle , a grant merveille par fu bele , et moult estoit de grant pooir; ne fu femme de son savoir .
Moult ert courtoise , preuz et sage et demenoit moult grant barnage; a merveilles tenoit bien terre et fu touz temps norrie en guerre , et moult ama chevalerie , et maintint la toute sa vie .
Onques d'oevre a femme n'ot cure , ne de filer ne de tisture; milz amoit armes a porter , a tournoier et a jouster , ferir d'espee ou de lance : ne fu femme de sa vaillance .
Le jour ert roys , la nuit roÿne; ja chamberiere ne meschine environ lui le jour n'alast , ne la nuit nulz hours n'i entrast ens en sa chambre ou ele estoit .
Tant sagement se contenoit et en derriere et devant que en fait ne en samblant n'i pot home noter folie , tant n'en eüst vers li envie .
De biauté n'ert vers li egaus femme nule qui fust mortaus : le front ot bel et bien traitis , la greve droite en la vertis , les sourcis noirs et bien deugiés , les iex rians , en touz temps liés; biaus ert le nés , emprés la face , qui fu plus blanc que noif sor glace; entremeslee ert la roveur avenaument a la blancheur; moult ot bien faite la bouchete , non mie grant , mais petitete , menu serrees ot les denz , plus reluisanz que n'est argenz .
Que dirai je de sa biauté ?
En un des plus Ions jors d'esté ne diroie ce qu'en estoit de la biauté que ele avoit , de ses mors et de sa bonté qui miex valent que la biauté .
Moult par ert bele la roÿne .
Vers l'ost chevauchoit la meschine; cheveuls ot blois jusqu'a ses piez , a .
I .
fil d'or furent treciez .
Moult fu la dame estroit vestue de porpre noir a sa char nue; la pourpre fu a or brodee , par grant entente fu ouvree , : .
III .
faees serours la firent , en une roche la tissirent; chascune d'eulz s'i essaia et son savoir y demoustra , et firent i poissons marages , oisiaus volanz , bestes sauvages .
Vestue en fu estroitement , desor fu çainte laschement d'une çainture a or brodee , menuement fu boutonnee .
Chalcie fu d'un siglaton , li soler furent d'un poisson de .
C. coulours menu verié , a or furent si liespié .
Ses mantiaus fu riches et chiers , et fu touz faiz a eschequiers : l'un tavel ert de blanc hermine , l'autre ert de gole martrine; vols fu de porpre emperial , li tassel furent a esmal , li orles fu de .
II .
oysiaus qui moult par sont de gorge biaus , qui seulent pondre es fonz de mer .
Sor l'onde sient au couver , .
C. toises couvent en parfont; de si caude nature sont que se deseur leur œus seoient de chalour tous les ardroient; bien fu orlez de ces oisiaus jusqu'a la terre li mantiaus .
Ele en ot entrovert les pans que li parut li destres flans , et chevauchoit .
I .
palefroi , souz li demenoit tel effroi .
Onques ne fu tant gente beste : comme noif ot blanche la teste , le top ot noir , et les oreilles ot ambedeus toutes vermeilles; le col ot bay et fu bien gros , les crins yndes , vermeuz par flos , toute ot vaire l'espaule destre , et bien fu grisle la senestre; les piez devant ot lovinas et fu tout brun par les costas; sor le ventre fu leporins et sor la crupe leonins , et fu tout noirs desor les alves; les deuz jambes devant ot flaves , les .
II .
derriers rouges com sans; les .
IIII .
piez ot trestous blans , noire la coue une partie , l'autre blanche , toute crespie , les piez coupez , les jambes plates : moult fu bien fais et bien aates .
Li palefrois fu bien amblanz , et li frains fu moult avenanz; de fin or fu li chavesçaus , fait a pierre et a esmaus , et les renges furent d'argent bien trenchies menuement; la sele ot bone , et li arçon furent de l'uevre Salemon , a or trenchié de blanc yvoire , l'entaille en fu toute trifoire; d'une porpre ert la couverture et toute l'autre afeltreüre , et d'un paile amdeus les cengles , de bon orfrois les contrecengles; li estrier furent de fin or , li poitraus valut .
I .
tresor .
Camille vint moult richement a l'ost et amena grant gent : bien amena de chevaliers enjusque a .
XV .
milliers .
Quant a Laurente vint errant , tomolte ot en la vile grant; bourjois montoient sus as estres , dames , meschines a fenestres , et esgardoient la danzele qui tant ert preuz et tant ert bele .
A grant merveilles le tenoient toute la gent qui la estoient que ele se deüst combatre , jouster et chevaliers abatre .
Parmi Laurente trespassa , de l'autre part se herberga soz la cité a une part : la fist fichier son estandart .
Une lieue tout environ durent li tref , li paveillon et les tentes des chevaliers et les herberjes des lormiers .
Quant Turnus vit l'ost assamblee de la grant gent que ot mandee , les dux , les maistres chevetainnes et touz les princes des compaignes , a un matin a touz mandez , en un vergier les a joustez; assez briefinent lor demoustra son bon et le besoing qu'il a .
« Seignour , fait il , escoutez moi , mon afaire moustrer vous doi por quoi vous ai ci assamblez , et se mon droit y entendez , sel m'aidiez tuit a maintenir , de droit ne me devez faillir .
Se vous oez que tort en aie , pri vous ne m'en portez manaie; mais dites moi que m'en repos et j'en crerai bien vostre los; ne veul a tort riens commencier ne vous ne m'en devez aidier .
Li roys Latins est anciens , moult est viex hom et de lonc temps et ne puet mais tenir son regne; sa fille m'a donnee a femme et sa terre tout ensement sanz nul autre retenement : otroié l'ont tuit li baron .
Il n'a chastel , tour ne donjon dont il ne m'ait pieça saisy; en ma garde ai tout recueilli , les homages des hommes pris et mes gardes es chastiax mis .
Sor ce sont Troïen venu puis ques orent li Grieu vaincu; en cest pays sont arrivé , ci pres ont un chastel fremé , ardent et robent le pays , et un recet y ont ja pris .
Eneas a lor sire a non , ne sai se il est roys ou non; au roy vindrent yci l'autrier o grant present si messagier de soie part seürté guerre .
Li roys li manda que la terre et sa fille Ii otroioit , de son royaume l'entait; touz mes couvenans me retrait et tout l'otroi qu'il m'avoit fait .
Je l'en ai puis assez requis , et covenir nous a tout mis : la femme otrie o tout la terre celui qui la porra conquerre , et por yce vous ai mandés , si com fui primes herités et de la terre sui saisiz que , quant li roys m'en est failliz et nous a mis el couvenir , mon droit m'aidiez a maintenir .
Cil qui tienent lor fief de moi , bien les semon , com faire doi , et mes voisins qui por m'amor , por lor franchise , pour m'ounor a mon besoing sont venu ci : moult humblement les en merci .
Se par vous puis m'ounour avoir , servirai vous a mon pooir; bien sai , se me voulez aidier , le chaste ] ferai trebuchier que fremé ont li Troïen .
Il sont entré en moult mal an; 'plus chier nen achata Paris Elaine , dont il fu occis , que Eneas fera Lavine; tollir la cuide par ravine , mais il le comperra moult chier se vous m'en volez tous aidier .
» Mesentïus a respondu , uns quens qui ert de grant vertu , et dist : « Voirs est que tu droit as , a tort s'i embat Eneas , mais ja par foi nel retenron , estrange desor nous n'avron , ainz serrons tout viel chanu que bien l'eüssons congneü , ne il em piece ne savroit de touz nous qui chascuns seroit .
Il nous voudroit desheriter et nous terres a ceulz donner qui en cest pats l'ont seil : tuit en serrons confondu .
Il tendroit ceulz en grant chierté et nous torneroit en vilté .
Je ne lo pas ques atraion , ffors dessoz nous les esloignon , mais nous devons faire mesure , ce m'est avis , qu'i est droiture : ffaire les dois araisonner et de touz ces mesfais reter , que droit te face en ta tort ainçois que a malz li tort .
Se il de droit faire s'estorce ainz que sor lui ailles a force , aprés le fai dont defier et de ta terre congeer .
» Mesapus dist : « Or oy merveilles , estrange chose li conseilles , que il le face araisonner de droit faire , de defier .
Il ont sor nouz .
I .
chastel pris et de nous hommes .
C. occis : ne say quel droit en preïsson se o le fer des lances non .
Entremetons nous de vengier , de defier n'i a mestier .
Des qu'il forfirent en la terre , si commencierent il la guerre , sor nous firent desmesurance , je n'i sai autre deffiance : des qu'il firent sor nous folie , si sorent il , nel doute mie , que nous ne lor volons nul bien et que nous nes amons de rien .
De lor part vint primes le mal .
Demain soions tout a cheval , le siege lor alons tenir .
Nes en devon de rien garnir : l'en doit grever son enemi et si le doit l'en fere ainsi que l'en ne l'en pas doit garnir desi que viegne au ferir .
» Ceste parolle creanterent tuit li baron qui illuec erent .
Par main les iront assaillir , ja n'i cuident a temps venir que li Troïen ne s'en fuient , mais moult sont fol quant il ce guident : ainsi ne s'en iront il pas .
Bien avoit oÿ Eneas que Turnus assambloit sa gent , et il ne s'atarjoit noient , et nuit et jor faissoit ouvrer a son chastel bien afermer .
Il n'avoit talent de fuïr ses bretesches faisoit garnir et adrecir les montooirs et afermer les aleoirs tout environ par le palis , et drecier fist espiez forbis , ensaignes , lances et escus , granz pierres metre et peulz aguz .
Enhanster fist granz besagüez et doloires esmoulues; granz chars dedevant atachier que , quant voudroient aproichier , et il voudront amont monter , que l'en lor laist les chars aler : cil qui conseils en sera , a moult grant paine resordra .
.
C. enseignes mist et donjon et en milieu son confagnon qui fu de porpre a liste d'or .
Soz Troie le conquist Hector quant il Prothelasem occist , qui la premiere juste y fist; primes y vint o son effors , primes jousta , primes fu mors .
Dont fu riches li confanons; .
M. que ensaignes que peignons a or bradé de mainte guise i venteloient a la bise .
Moult par sambloit fier li chastiaus et a merveille par fu biaus , de viande fu replenis , et de preudommes bien garniz , qui bien duit estoient de guerre .
Le chastel sist en blanche terre , et por ce distrent li Troïen qu'il avoit a non Mont Alban .
Quant Eneas ot apresté et son chastel ot ordonné , ceuz a louez qui le deffendroient et ceus qui et donjon seroient; par tout ot ses arbalestiers et ses serjans et ses archiers .
.
M. chevaliers appareilla , que , des que le bessoing vendra , qui tendroient tornoiement ffors du chastel contre lor gent .
Des qu'Eneas vint en la terre , et que meüe fu la guerre , Venuz la deuesse d'amor ert de son fil en grant freor , qui enclos fu en Mont Alban .
El vint a son seigneur Ulcan qui moult ert mestres de forgier or et argent , fer et acier .
Elle l'acolla estroitement et baisa lui .
C. foys et cent , moult l'esbaudi et losenja .
Il li demande que elle a : se requerre le veult de rien que faire puisse , elle l'avra bien .
« Sire , fait elle , que feras ?
Je voy que mon filz Eneaz est arivez en Lombardie assez poy de compaignie; vers le rivage s'est atrait , en .
I .
tertre a .
I .
chastel fait; n'a nul secors ne nul radoz , sa gent est illuec enclos .
Turnus , qui est ses anemis , nel veult consentir ou paÿs; semons a s'ost , grant gent aine , a mon fil veult faire rancune .
Assena le en Mont Alban , mais bien le puet tennir .
I .
an , car garniz est bien de vitaille , ou bien li puet tenir bataille .
Bonnes armes li couvendroit , que , se Turnus s'aatissoit de combatre soy envers lui cors a cors trestout seul andui , qu'il eüst armes convenables , a liés son cors bien deffensables .
Ce te demant , ce te requier , or ay besoing de ton mestier .
Se joïr veulz mais de m'amor , or le desserf par ton labor : moult me dois bien le jor servir quant la nuit puez a moy gessir , se tu en as auques d'ahan , bien t'en rendray le contrepan .
» Vulcanz oÿ que sa mouillier le requerroit de son mestier , octroia li moult doucement qu'il li fera a son talent , et baisa la .
C. foys ou plus .
Ycelle nuit jut o Venuz et fist de li ce que li plot et tout son bon tant com il pot : .
VII .
anz avoit tous acomplis que ne fu mais de lui saisis , ne en .
I .
lit o lui ne jut por la grant yre qu'entr'eulz crut .
L'achoison de cel maltaient veuil moustrer assez briment .
Vulcans sot bien de fi sanz faille que Mars qui diex est de bataille amoit sa femme et elle lui; entreheent soy ambedui .
Vulcans ert mestre del mestier et diex de feu et de forgier : de fer fist une rais soutil , moult en furent delié li fil , entor son lit l'appareilla .
Des que Mars o lui se coucha , et qu'il la tint entre ses bras , si assambla Vulcans sez laz; enz en la rois l'enmaillolla; trestouz les diex y aüna et moustra lor tout en apert cel avoultire a descouvert .
Celle chose despiot as diex , por quant si en y ot de tiex qui vousissent estre ensement lacié o lui estroitement .
La deuesse moult s'esmari et son seigneur moult enhaÿ; onc ne li moustra d'amor nul biau samblant jusque cel jor qu'el li pria des armes faire .
Encor s'elle s'en peüst retraire , le feïst elle moult enviz s'elle ne vousist que son filz .
eüst hauberc et escu fort por garantir son cors de mort; ne fust seul por les armes faire , en piece nel priast et gaire .
Son mautalent li pardonna , por son besoing se porpensa qu'elle doit bien illuec prier Vulcan , veult auques esploitier blandir et losengier estuet et supplier qui mez ne puet .
La nuit fu la concorde prise , Venuz s'en est en grande mise por esploitier de sa besoigne .
Vulcans n'en quist onques ensoigne : l'endemain est matin levez , touz sez ouvriers a appeliez et pria lor de commencier l'ouvraige faire et esploitier .
Par les forges le feu alument , les fornaissez ardent et fument , batent le fer , temprent l'acier .
Vulcans commença a forgier , li ouvrier fierent asprement , qui batoient l'or et l'argent , et moult s'arguent et angoissent , aus englumes li martel croissent .
Ne say que contaisse anplois : n'i mist mie Vulcans .
I .
mois qu'il a les armes aprestees , a sa femme les a donnees .
Bonnes furent , onc n'ot hom talz , nez peilst faire home mortalz , ne il puis telles ne feïst , ja tant ne s'en entremeïst .
Li haubers fu treilliez d'argent , menu maillié fu soutilment; ffors estoit moult et bien legiers , n'i feïst rien fers ne aciers .
Menu listé fu li haubers de mailles d'or tout en travers , les manches et le cors trestout , et ensement li pan dessouz; pour cop que nulz hom y donnast , ja une maile n'en fausast , et ensement les genouilliers d'or et d'argent furent entiers .
0 le hauberc ot hyaume der de conche d'un poisson de mer , moult par fu fors et bien luisanz , son pris fu de .
VII .
XX .
besans; moult par estoit bien a mesure et moult fu de belle faiture .
Qui dessuz ferist o l'espee , ainçois fast elle esgrunee qu'il abatist du hyaume tant qu'amontast .
I .
pois pessant .
Ffors fu et durs et bien entiers et fu listez d'or par quartiers; suz et poumel ot .
IIII .
esmaus et .
IIII .
pierres naturalz , et li cercles qui fu dessoz ert moult bien fais a or trestoz .
De la coste d'.
I .
grant poisson qui ert en mer , cetuz ot non , de cel ot fait Vulcans l'escu , ne puis ne ainz si bons ne fu; ffors et legiers fu a merveille; la targe fu toute vermeille , sanz autre taint , de sa nature .
Moult ert luisanz et moult ert dure , que ne peüst estre entamee ne par lance ne par espee; ffer ne acier qui y ferist ne plus que plom n'i forfeïst .
D'or fu touz li escus orlez de .
III .
bendes par mi listez o moult soutil entailleüre et o moult bone eleverure; pierres y ot un poy assises et bons esmaulz a entremises; d'un vert topace fu la boucle , suz en l'orlet fu l'escharboucle qui par nuit jetoit tel clarté com se ce fust .
I .
jor d'esté .
La guige fu de bon orfroiz : onques tel n'ot ne cuens ne roys .
L'espee fu moult bien forbie , par grant maistrie fu forgie , .
X. foys fu li aciers moluz , et par .
X. foys refu fonduz , et mainte foys refu trempez et bien batuz et bien soudez .
L'espee fu moult bien luisant et dure , clere , bien trenchant : ffers ne aciers ne la tenist; a letres d'or le merc y fist Vulcan et son non y escrist .
Li heuz en fu de tout fin or et d'ivoire tout l'entretor; de fil d'or fu dessuz liee et moult estroitement laciee pour miex estraindre a tenir qu'elle ne tornast au ferir .
D'une esmeraude fu li pons en som l'espee , touz roons .
Quant Vulcans l'ot appareillie , a s'enclume l'a essaiee ou il faisoit la forgeüre qui fu gram et moult par fu dure; .
VII .
piez ot de lé , d'espez nuef : ne la traïssent .
XXX .
buez .
Il l'i feri , si en trencha : jusqu'en terre le branc coula .
S'elle ne fust si bien tenue , je cuit jamais ne fust veüe; onc en l'espee n'aparut , elle ne ploia ne et ne frut .
N'est merveille s'elle estoit tiex , que faite l'avoient les diex qui les foldres suellent forgier que Jupiter souloit lancier .
A l'espee ot fuerre moult bon , qui fu de la dent d'un poisson , a or batu trestout foré et entaillié et naielé .
La renge fu d'un blanc dïaspre , en .
I .
des chiez ot .
I .
vert jaspe et dessor l'autre ot .
I .
jasconce , en or assiz , chascuns d'une once .
La lance fu bien aceree , et fu .
auques encoltelee; moult fu bien faite et esmoulue , et moult trenchant et bien agüe : ne la tenist aciers ne fers ne nul escu ne nul haubers .
La hante fu de sicomier , fferu y fu a clos d'acier .
Venuz y ferma une esseigne; longuement l'ot Mars en demene , il li donna par druerie quant et devint premier s'amie .
Bien fu tissue et bien ouvree , et par listes fu d'or broudee , .
C. troussiaus valut d'autres draz .
Par estude la fist Pallas : elle l'ouvra par grant mestrie quant Aranez l'ot aatie , qu'elz ouvrerent par contençon , dont fist Pallas ce singlaton .
Por ce que fu meillor ouvraine , Araine mua en yraigne qui contre li s'ert aatie; s'entente y mist toute sa vie en toilles faire et filler , por ce ne pot encor finer; touz temps fille yraigne et tist , sa filace de son ventre ist .
Quant Venuz ot tout receü , auberc , hyaume et escu , chauces et lance et espee , et et l'enseigne y ot fermee , a son mesaige les charja , a Eneas les envoia a Mont Alban ou il estoit .
Le jour y vint le mez tout droit que Eneas s'appareilloit et du siege se conreoit , et si tenoit a grant destrece qui garderoit sa forteresce .
Illuec li fu fais li presenz .
Tuit cil qui estoient presenz les commencierent a louer , chascun par soy a esgarder Eneas a les armes prises que sa mere li ot tramises; n'est merveille s'il les ama .
Touz les chevaliers assambla , d'une chose les acointa que sa mere adont li manda : « Seigneur , fait il , en ceste terre somes moult acouilli de guerre .
Turnus ne nous y velt lessier , venir nous doit ci assigier; se il nous puet a force prendre , il nous fera ardoir ou pendre , n'en seroit prise raençon ne nul secors n'en atendon .
Venuz ma mere m'a mandé que ci pres a une cité dont Evander est roys et sire; d'Arcade vint si com j'oy dire; contre la gent de ceste terre a totevoies eü guerre .
La me manda quiere aïe .
Se je y vois , n'i faudray mie que je n'amain autretant hommes en cent chastel comme nous sommes .
Se vous cuidiez que rien me vaille , ainçois que Turnus nous assaille , en seray je bien revenuz , secours vous o .
M. escus .
Amont l'yaue del Taivre iray e sol deus nez , plus n'i menray , car la en treit en la contree ou la citez siet Palantee , et qui par terre aler voudroit ainz que par eve y seroit .
Mais et paÿs a moult grant guerre , plus ert seürs en mer qu'en terre .
Dites moy dont que vous en samble .
» Cil li loerent tuit ensamble que il y aut hastivement , biau temps faisoit , si ot bon vent .
Eneas ot qu'il li octroient et por secors guerre l'envoient .
Ne s'est de rien plus atargiez , congié prist d'euz ses a baisiez et pria lor a touz moult bel que , se Turnus vient au chastel , que il ne facent nul desroy ne qu'il n'en issent a tornoy; ffors de la porte nulz n'en ault desfendent soy s'en les assaut .
Tout en plorant son fil baisa , al Tainvre vint , es nez entra , .
II .
en a fait desaancrer , si commença a avesprer .
Il a fait suz traire les voilles , la nuit corrurent aus estoilles , a l'endemain tout autressi des qu'a tiers jor endroit midi .
Adont vindrent soz Palantee , bois ot par toute la contree sor le Toinvre par le rivage; il aloient amont a nage , soz les arbres le couvert tindrent , jusque dessouz la cité vindrent .
Li roys ert de la ville issus , defors fu enz et bois venuz; illuec seoit a son mengier o moult grant gent soz .
I .
lorier .
Le jour avoit fait sacrefice moult hautement et en lor guise et une feste en remembrance de la merveilleuse venjance que d'un mostre fist Ercullés a icel jor , illuec a pres , qui degastoit tout le pays que , quant avoit .
I .
homme pris , il l'acorroit , le sanc buvoit , la char menjoit , les oz runjoit .
Il ne menjoit se hommes non , Cassus avoit le mostre a non .
Quant Erculés vint en la terre , enz en sa fosse l'ala guerre por .
I .
forfait que il li fist; par grant vertu illuec l'occist , a .
I .
arbre pendi la teste .
A ycel jor en ert la feste qu'en celebroit a moult grant glore li roys de celle grant victoire .
Encor seoit il au mengier quant il dirent ceuz nagier qui amont l'yaue s'en aloient .
Les armes qui se reflamboient entre les arbres apperçurent , de ce qu'il virent se commurent et furent tuit en grant effroy .
Pallas , qui estoit filz du roy , en sa main destre a pris .
I .
dart , puis en alla ycelle part; dessor la rive s'arestut , ceuz esgarda , nul n'en connut; por pou le dart ne lor lança , mais ainçois les araisonna : « Seigneur , fait il , qui estes vous qui ci vous embatez sor nous ?
Armé venez en nostre terre : ne say se voulez pays ou guerre .
Se vous venez ça pour mal faire , ne vous voulions de rien atraire; ainçois que vous venez a port serez vous touz navrez o mort .
» Eneas estut en estant et chief'de la nef de devant , al damoisel a respondu : « Ne sommes pas por mal venu , n'avons talent de nul outraige , en nul de nous n'a soing de rage .
De Troie fusmes escillié , et sommes gent desconseillié; l'en nous chace de toute terre , au roy venons ça conseil guerre et moustrer lui nostre besoing; de meffaire n'avons nous soing .
Conseilliez nous , pour Dieu , biau sire , se ja nous sarïez a dire ou truissons le roy sanz faillance , avoiez nous sanz demorance .
» Dont tendi son bras vers la rive et moustra li le rain d'olive : ce estoit dont en ycel temps signe de pays entre paiens .
Pallas oÿ que il dissoit et vit le rain que il tenoit : sot qu'il n'avoit talent de guerre .
Il li rouva venir a terre et cil nagerent tant a fort que endroit lui vindrent a port .
Illuec ariverent lor nez et auques d'euz y sont remez; ffors s'en issirent li pluisor et alerent o lor seignor .
Pallas les amena tout droit la ou le roy son pere estoit .
Aneas parla tout premiers; lor roy et touz ses chevaliers a salué moult humblement et li roys lui moult doucement; puis dist Eneas sa raison si se turent si compaignon .
« Roys , ne te tourt mie a enui ce que je di : de Troie sui , Anchisés ot a non mon pere , Venuz , la deuesse , est ma mere .
Quant la cité destruistrent Grieu , si me commanderent li dieu que a toute ma compaignie m'en venisse en Lombardie , la dont nostre ancestre fu nez , qui Dardanus fu appellez , qui fonda Troie la cité .
Ça ou li dieu ont commandé somes venu a quelque paine , .
I .
chastel avons en demaine .
Turnus nous vee le pats , de guerre s'est envers nous pris il veult nostre chastel abatre , encontre nous se veult combatre .
Vers les diex a pris ceste guerre qui nous octroient la terre : ou bel lor soit ou mal lor sache , ce m'est avis qu'il nous en chace .
En la contree avons oÿ que il vous ra moult acouilli et guerroié tant longuement .
Por force et por maintenement , sommes yci a toy venuz , que nous secores par vertu .
Se tu me veulz auques aidier et de ta gent auques baillier , je vencherray et toy et moy , a brief terme serons recoy .
Se par toy puis fenir ma guerre , mon anemi vaintre et conquerre , toute m'onnor tendroy de toy , la seignourie t'en octroy .
» Li roys ot que Eneas dist et la plainte que il li fist , respondi lui moult doucement et dist : « Moult es de bonne gent; en mon jouvent en Troye fui , le roy Priant moult bien conui , touz ses filz et touz ses barons , et de pluisors soy bien les nons , et Anchisem congnui je bien , ton pere : il me donna .
I .
chien , .
I .
arc et .
I .
bon cuivre d'or , et .
X. saietes et .
I .
cor; sor touz les autres m'ounora et moult du sien m'abandonna .
Pour ton pere que moult oy chier et pour mon anemi plessier , vint .
M. hommes te trouverray .
Je sui viez hom , si remaindray , mais veez ci mon filz Pallas que je moult aing : lui en menras; demain le feray chevalier .
Soiez seür , si vien mengier , si t'esleece ensamble o nous , car cist jors est moult glorioz; nous celebrons hui une feste com Erculés trencha la teste a .
I .
moustre qui ci estoit , qui touz les hommes occioit .
» Li roys a l'yaue demandee , aus bacins d'or li ont donnee; Eneas lava et sa gent , puis mangierent moult liement .
Ne say dire compte des més qui souvent vindrent et espez ne des vins ne des bons herbés mais qu'il en orent tuit assez .
Eneas leva du mengier et appella .
I .
chevalier , si fist venir ses tumbeors , et ses mestres enchanteors .
[ Devant le roi , qui ot grain joie , lor fist faire les gicus de Troie .
] Quant il orent piece joué et en joie le jor mené , et li roys vit qu'il avespra , son oste a la cité mena .
En la voie li a compté et tout en ordre demoustré comment il vint de sa contree et com estoit de la mellee por quoy Turnus li mut la guerre et com il tint vers lui la terre .
Tant li a dit et tant conté qu'il entrerent en la cité : petite , povre ert et desclose , encor adont fu povre chose , mais puis sist Rome illuec endroit qui tout le mont ot en destroit : de tout le siecle fu rogne , toute terre li fu acline .
La nuit jurent en la cité .
L'endemain sont matin levé; li roys fist son fil demander , armes li fait dont aporter : illuec fu adoubez Pallas , l'espee li mist Eneas .
Puis a li roys mandé sa gent et il vindrent haustivement : au tiers jor furent assamblé , a .
XX .
M. furent esmé .
.
C. nés fist esquiper li roys , viande y mist a .
XXX .
mois .
Eneas a le comgié pris , a grant gent s'est en l'yaue mis , commença s'en a repairier , del demourer n'en mais mestier .
Turnus a la nouvelle ope : l'endemain sot par une espie qu'issuz en estoit Eneas , a Mont Alban nen ert il pas .
Il fu moult liez quant il l'op , mais il ne set nient de fi quel part il en estoit alez .
Ses connestaubles a mandez , et commanda haustivement que au chastel viengnent sa gent; il a ses grelles fait sonner , et l'ost commence a errer .
Au chastel vindrent si l'asistrent , en grant freor ceuz dedenz mistrent; il coururent lor armes prendre et s'apresterent de deffendre , et monterent es aleors et es bertesces et es tors .
Le pont ont trait , la porte close , moult appareillent bien lor chose , et nequedent moult se cremoient de la grant gent que il veoient; doutent ne se puissent tenir , ne il ne sevent ou foïr , ne avec eulz n'ont lor seignor : n'est merveille se ont poor .
Turnus s'en est de l'ost partiz , .
C. chevaliers en a choisis , al chastel vint o grant desroy , que commencier veult le tornoy .
Liez fast se il le peüst faire , mais il n'en pot .
I .
tot seul traire .
Quant vit que il n'en fera plus , .
XX .
fois ala entor Turnus pour esgarder et pour gaitier par ou le porroit damagier , savoir se il y peüst choisir nul floibe lieu pour assaillir , Dolent et angoisseus estoient que fors traire ne les povoient , il nel tenoit noient a geu qu'il n'i trouvoit nul floibe lieu ou il y puisse assaut faire .
Il commencent vers lui a traire , et il se trait auques en sus; vespre ert , n'i volt faire plus , a l'ost se prist a repairier .
Quant lor nez vit jus el gravier , poignant s'en vint ycelle part et dist aus suenz : « Ja li couart qui du chastel n'ossent issir ne nous porront par mer fuir .
Or veuf que lor ardons lor nez , si nous seront en fin remez , car il nen ont autre fiance ne d'euz garir nule esperance , ffors tant , s'il pueent eschaper , qu'il se metroient en la mer .
Se nous anuit bien nes gaitons , ja le matin nes trouverons , mais s'il nous eschapent ainsi , dont sommes nous en fin honni .
» Atant font le feu alumer et les nez firent embraser , ardent funas et mas et trez; en poy d'eure destruit les nez .
Quant Turnus s'est des nez vengiez , emprez a ceuz apareilliez qui a la porte gaiteront et qui l'issue deffendront , et tout entor mist ses gardanz qui veillaissent la nuit toz tent que ne s'en fuient a larron cil du chastel et du donjon .
Par toute l'ost feu alumerent et grant jafeur en demenerent , sonnent tabor , noise font grant , et li vins y vait espandant .
Tant en boivent que tuit s'en tuent , lés les feus gisent , n'en remuent; vers mie nuit tout s'acoisierent , et cil qui suz ou chastel erent se gaitent bien , ne dorment pas .
A la porte ot mis Eneas .
I .
chevalier qui la gardast , nen avoit nul que plus proisast .
Nisuz ot non , si fu moult prous , la cure ot du chaste ( sor toz , si avoit .
I .
sien compaignon , Eurailus avoit a non .
Amoient soy de tel amor qu'il ne povoient de greignor : onques plus vraie amor ne fu que d'euz tant com il ont vescu; l'un ne savoit sanz l'autre rien ne ne avoit joie ne bien .
A la porte la nuit veilloient , cil .
( I .
compaignon la gardoient .
Nisuz a le bufois oÿ , les sauz , la noise et le cri qu'il ont la nuit en l'ost mené : set qu'il erent tout acoisié .
Pourpensa soy d'une merveille , a son compaignon se conseille : « La fors en l'ost sont endormi , yvre sont tuit et estordi , tant ont beü qu'il sont tüé , et li feu sont tout acoisié .
Qui or les voudroit damagier , moult y porroit ja esploitier : .
I .
seuz hom .
M. en occiroit ja nulz ne s'en retorneroit .
Aler veuil forfaire en l'ost , je revendray o toy moult tost .
» Eurialus ot et entent qu'il veult faire tel hardement , moult par s'en fest liez et joieus , d'aler o lui fu couvoiteus et dist : « Je n'i remaindray pas , en cest affaire seul n'iras .
Comment remaindrai je sanz toy , et tu comment iras sanz moy ?
Donc n'iés tu moy et je sui tu ?
Je cuit tu as le senz perdu : une ame avons et .
I .
cors , l'une moitié yra la fors , com puet l'autre çaienz remaindre ?
Des or me puis je de toi plaindre : tu me boises , ne me tienz mie amor ne droite compaignie , ne tu n'iras en l'ost sanz moy ne je ne remaindray sanz toy .
» Nisus respont au damoisel : « Pas ne m'en poise , ainz m'est bel , se vous voulez aler o moy , moult par m'est bon et si l'octroy , et se poons rien esploitier et de nous anemis vengier , si porrons bien avant aler , Eneas faire retorner .
Bien say la voie a Pallantee , n'i a qu'une seule jornee; quant solïons et bois aler , bien prés d'illuec solons passer .
Nous le ramenrons ainz .
III .
jor , çaienz en sont en grant freor et n'i truevent cui envoier sou por pramesse ne por loier .
Se cest besoing poons fornir , et de la puisson revenir et faire le si com je penz , l'en parlera de nous tous tens .
» Atant laissierent le parler , couvoiteus erent de l'aler; ensamble vindrent au donjon .
Ascanïus et si baron ne dorment pas , celle nuit veilent , et mout estroitement conseillent; en effroi sont et en errour de ce qu'il n'ont lor seignour .
Ne s'en sevent vif conseillier , car n'i truevent cui envoier; n'i a qui ost aler por lui .
Atant y vindrent cil andui qui empristrent le hardement .
Nisus parla premierement .
« Seignor , fait il , escoutez moy : çaienz n'a gent de nostre loy , si nous y a Turnus assis , por nous y a le siege mis; s'il nous puet prenre par vertu , tuit en serons ars ou pendu .
Se Eneas fust o nous ci , quel seüsent nostre anemi , nous en fuisiemes plus douté , et si say bien de verité que miex nous peüson deffendre se avions a qui entendre , qui fust sor nous , que cremissons , qu'il commandast nous feïssons .
Ja ne verrez si grant compaigne qui , se il n'i a chievetaine , ne soit moult desappareillie et desconfite et deplaisie .
Se Eneas fust ci o nous , nous en fuissons plus corajoz , del tout a lui entendissons , je cuit que plus fort en fuissons .
Si vous le nous osez loer , nous en volons pour lui aler , assez vous porrez tant tenir que nous le vous façons venir .
Se nous poons , ce yert moult tost; nous yrons bien parmi cel ost , li gardain sont tout endormi , n'i avoit mais noise ne cri .
Se nos poons l'ost trespasser , bien savron puis avant aler; jusqu'a tiers jor vous prometons que Eneas en ramenons .
» Asanïus ot la nouvelle qui a merveille li fu belle; .
C. fois les a baisié et cent , merde les moult doucement de ce que il vouloient faire , dist lor : « Se mon pere repaire , cest service vous rendray bien , ja contre vous mais n'avray rien .
Se cest besoing povez fornir , et je vieng a terre tenir , nous en serons parteor troy , n'en serez ja pïor de moy .
» Cil ne se sont plus atargié , des barons ont pris le congié , et Ascanius les couvoia jusqu'a la porte , ses baisa; a grant paine d'illuec partirent , onc puis celle ore ne le virent .
Jus du chastel en devalerent , celeement en l'ost entrerent; les proumerains que ont trouvé ont detrenchié et decollé : plus de .
III .
C. en ont occis , car en dormant les ont sorpris .
Des espees fierent et boutent , et li navré les ames rotent; moult i fierent , grant chaple y font toute la voie que il vont .
Tant ont alé li compaignon qu'il vindrent au paveillon ou Rannez jut , qui ert moult saiges : d'oysiaus savoit toz les langajes , et moult savoit bien deviner et jeter sors et enchanter; souz ciel n'avoit meilleur devin .
La nuit ot tant beü de vin que tout son senz en fu troublé et son savoir ot oublié; cil qui des autres devinoit de soy meïsme ne savoit que sa mort li fust si prochaine , mais bien avoit dit la semaine que ce savoit il bien sanz faille qu'il ne morroit mie en bataille .
Ja nel fist pas : il ot voir dit , car il n'i fu ne ne la vit; ne say comment il y morust , car ainz que la bataille fast , li fist Nisus le chief voler , si ne sot il preu deviner .
Avant ala Eurïalus , en .
I .
tref vint ou Mesapus gissoit dormant entre sa gent; après courut Nisus , le prent , a soy le trait si li conseille , souef li a dit en l'oreille que n'ert pas temps de demorer , qu'il commençoit a ajorner , et ainz que nulz de l'ost les voie , dit qu'il se metent a la voie .
Cil ne s'en veult pas retorner , pres du feu vit .
I .
hyaume der : dit que sanz cel n'en tornera .
Il l'a saisi si l'en porta et puis l'a en son chief lacié .
Il ne se sont plus atargié; ils se cremoient d'ajorner , si commencierent a errer .
De Larente venoit .
I .
cuens vers l'ost , qui avoit non Vulcanz .
Il amenoit o lui grant gent et chevaliers bien plus de cent , et chevauchoit ainz l'ajornee .
Adont ert la lune levee , ceuz qui s'en vont a il choisi por le hyaume qui resplendi , contre la lune flamboia .
Vulcans les vit , ses appella .
« Diva , fait il , qui estes vous ?
Estez , si parlerez a nous , de vos nouvelles veul oïr , car devers l'ost vous voy venir .
Com se contienent nostre gent ?
Tienent s'encore cil dedenz ?
Dites nous en la verité .
» Cil ne se sont mie aresté , ainz s'en commencent a fuir quant les virent vers eulz venir; dont se mistrent en mescreance et en effroy et en doutance .
Car , s'il parlaissent fierement et du tout asseürement , et il se fuisent arestu , il ne fuisent ja mescreü qu'il ne fuisent de ceuz de l'ost , mais il s'en fuirent trop tost; par tant s'en est aperceüs Vulcans , ses a enprez seüs .
Nisus fu moult isnel de pié , moult tost lor fu tant esloignié , s'il n'atendist sa compaignie , ja n'eüssent de lui baillie .
Eurïalus s'en vait soventre , en une espesse broçaille entre; cil l'avironnerent entor , n'est merveille s'il ot poor .
Ne li membra de l'elme oster; cil le veoient luire der , ne lor povoit tant esloingnier que nel veïssent flamboier .
En .
I .
espez buison s'est mis , ne puet avant , illuec l'ont pris .
Nisus lor ert tant esloigniez jamais par eulz ne fust bailliez; de son compaignon li membra , arestut soy , si esgarda; il ne l'oÿ ne ne le vit , ne fu dolenz mie petit .
Grant duel en ot , forment soupire , du poing se fiert en la poitrine .
« Helas , fait il , quel le feray de mon ami que perdu ay ?
Porté li ay moult male foy quant il est pres de mort sanz moy; comme couars l'ay deguerpi , trop crien la mort si m'en foÿ .
Mais je cuiday qu'il me sivist , je ne vi point com il le fist; je deüse tres lui remaindre car ne fuisse mie a plaindre se fuisse mors et il fast vis .
Eurïalle , biaus Bous amis , pour vostre amor perdrai la vie soentre vous ne vivrai mie .
Tant mare fu vostre jovente !
En vous ay mis toute m'entente , perdu vous ay en moult poy d'ore .
Or m'est avis que trop demore que la moie ame n'est joustee o la vostre qu'est esgaree , et le sera hastivement .
Mais yce cuit bien vraiement n'est encore mors mes amis : je sent mon cuer , il est touz vis; se il sentist dolor mortal , mon cuer resentist autretal; bien puet estre que il est pris , mais il ne l'ont encor occis : onc ne firent tel cruelté que par mal l'aient adesé .
Qui toucheroit tel creature ?
Oÿ !
chaitis , quel aventure que eschapay d'entre lor mains , que il a mal et je sui sainz !
Retorneray la ou je fui , illuec ou je parti de lui; se je nel truis , poy pris ma vie , et se il n'est hom qui m'occie , si say je bien que m'occirray , oultre lui petit i vivray .
» Il a laissié le dementer , si commença a retorner .
Arriere vint toute la voie jusqu'a une clere sapoie; arestut soy , si a oÿ de ceulz la noise et le cri qui avoient le dansel pris .
Il l'avoient a raison mis , il ne vouloit de rien respondre .
Entr'eulz choisi son compaignon , nes osa pas metre a raison , ainçois se traist a une part , ou milieu d'euz lança .
I .
dart : por eulz departir le faisoit , savoir s'il lor eschaperoit .
.
I .
chevalier en a fera en mi le pis tout nu a nu , mort le cravente jus a terre .
Il commencierent a enquere de quel part ert le coz venus : ne s'en sont mie aperceüs .
Quant il les vit asseürer , .
I .
autre dart lor lait aler , .
I .
autre en a et corps fera , entr'euz chiet mort sor son escu .
Vulcen vit ses hommes morir : ne sot dont ce pot avenir , moult fu irez , le dansel prist par mautalent et si li dist : « Qui que mes hommes ait occis , ja yert venjance de vous pris; vous le comparez ja moult chier , sor vous me voudray ja vengier .
Jel vous vendray , qui qui l'ait fet !
» Moult fu irez , s'espee fret , hauça le cop por lui ferir .
Dont ne se pot Nisus tenir , mais a la mort s'abandonna , sailli avant , si lor cria : « Diva , fait il , ne l'atouchiez , mais prenez moy , si vous venchiez !
Cist n'a nule chose meffait , mais je tout seul ai le mal fait , tout seul espeneïr le doy; laissiez l'aler , si prenez moy .
Moult a dur cuer qui lui toucha , quil veult occire onques n'ama; onques de bonne amor n'ot cure qui toucheroit tel creature; je metra mon chief por le suen , se muir pour lui , il m'est buen .
» Vulcen n'ot cure de son dit , moult l'en toucha au cuer petit , [ al damoisel trencha le chief .
Nisus le vit , moult li fu grief; ] .
I .
espié voit gesir a terre , il l'a saisi , sel vait requere .
Grant cop li donna et escu que du col li a abatu , et perça lui .
I .
des costez , mais ne fu mie a mort navrez; et puis a trait le branc d'acier pour son ami que veult venjer; .
X. en a mort en moult poy d'eure .
De toutes pars li courent seure , il l'ont enclos , entr'eulz l'ont pris , tant i firent qu'il l'ont occis .
A son compaignon l'ajousterent , les chiez ont pris , ses aporterent et lor seignor en ont porté en une biere .
I .
poy navré .
Il s'en remistrent et chemin , a l'ost vindrent bien par matin , truevent lor gent qui grant duel font , pleurent por ceuz qui occis sont , ne savoient quez avoit mors .
Quant Vulcen vint o son effors , icil ont dit et reconté com il avoient ceuz trouvé qui avoient touz ceuz occis , dïent qu'il en ont les chiez pris , moustré lor ont par les cheveulz; et Mesapus qui fu entr'euz a son hyaume recongneü que il cuidoit avoir perdu , qu'Eurïalus en ot porté , mais moult l'avoit chier comparé .
Illuecques sont a l'ost haitié , quant sorent que furent vengié , et dïent tout communement ques vengeront moult asprement; cil du chastel le comparont se il puent et aise en ont .
Turnus en fist les testes prendre , devant la porte les fist pendre; sa gent commande a aüner , puis a ses grailles fait sonner .
Touz en resonne le pais , dïent ja est li chastiax pris , .
VII .
M. enseignes y ventelent; au tornoier fors les appellent et moult forment les contralient , il n'en istront por rien que dient .
Il monterent es aleors , et es bretesches et es tors , mais moult s'esmaient , com il virent les testes qui defors pendirent; sorent que mort sont lor mesaje qui aloient en tapinage por faire venir lor seignor .
Bien les connurent li pluisor , et de lor mort forment s'esmaient; ne cuident pas que secors aient , que Eneas a tans y viegne ne que le chastel tant se tiegne qu'il puissent secors avoir non des le main deci au soir .
Messensïus o sa maisnie , qui moult bien fu appareillie , les assailli de devers destre et Mesapus devers senestre; Turnus et la seue gent sont devers la porte au chief du pont; de toutes pars les avironnent , a l'assaillir mil grailles sonnent qui cuer donnent au plus couart .
Volent quarrel , pilet et dart , voilent saietes barbelees , et javeloz et granz ploumees comme pluvie sus el chastel .
N'i puet remaindre .
I .
a crenel , ne n'en osent oil descouvrir , cil qui traient les font tapir; et li autre qui sont armé en montent dessor le fossé .
Cil du chastel atendent tant qu'il y firent de maintenant; ne le veullent point trop haster ne lor armes en vain jeter , n'a faillance traire Loing deci que viegne au besoing .
Mais des qu'il virent le mestier et qu'il virent ceuz aproichier , et se pristrent ensamble au pel qu'il cuiderent n'i etist et mais sempres fuisent toit pris , adont se sont a bandon mis .
Cil sont dessuz et cil de bas , de maintenant fierent a tas , et boutent les par les lancieres , brisent escus , percent ventrieres .
Les chars lor taisent jus aler , .
III .
M. en y ont fait verser qui et fossé cheent et fons .
Illuec les occient a mons; ne puet estre qui lueques chiet que sanz grant paine s'en reliet .
Tel .
III .
asault furent le jor touz jors en fu le noiant lor .
Quant Turnus voit que rienz ne valt ne nes puet prenre par assaut - et si lor en a il fait .
III .
- , lancier lor fait le feu grejois : de ce n'estordront il noient , ce cuida il vraiement qu'il n'eschapent de ce peril , mais il furent garni d'escil , et ce l'estaint isnellement , autre licor n'i vaut noient , ne nulle rien ne l'estaindroit se aisil non , en feu ardroit .
0 cel n'i pot il rien forfaire , il a sa gent fait en suz traire .
Moult dolens fu en son coraje , des suens y ot grant damaje , plus de .
III .
M. en y ot mort , ce est bien droiz , que il ont tort; et bien en y ot mort dedenz a .
III .
asaus , plus de .
II .
C. .
Devant lui vit ses anemis qu'il cuida sempres avoir pris , et il ne lor pot rien forfaire , tant ne lor sot lancier ne traire .
Tout environ vait agaitant et le chaste ] tout parvoiant , la ou plus floibe le verroit .
Tout ensement Turnus faisoit comme li leus qui est au plain et vient a la faulde au vilain : environ vait tout familleus , les brubis voit dont est jaleus , les aigniax ot dedenz beller , garde par ou porroit entrer .
Bien pres de lui a veu la proie si que n'i a mie .
III .
doie; n'em puet gouster , de denz cepele , et li vilains son chien appelle , desi qu'a bois le vont menant , d'ores en autre peliçant; tant y revient et vait souvent la pel y laist se bien se prent .
Tout ensement Turnus faisoit : ses anemis devant lui voit , si ne lor puet de rien forfaire; cil font a lui lancier et traire , s'em pais ne laise le chastel , il i laira mout tost la pel .
Fors du chastel , au pié du pont , ot .
I .
petit moncel ront por deffendre devant l'entree , une bretesce y ot levee .
Dedenz avoit .
VII .
chevaliers et .
X. serjanz et .
V .
archiers : cil deffendent devant le pont et le greigneur damaje y font .
Ceuz assailli Turnus de bout , s'entente y a mise du tout , le miex de l'ost y fait venir , la bretesche fait assaillir , et cil dedenz fort se deffendent et merveilleus estor lor rendent .
Ja par assaut n'i seront pris , mais de desoz ont le feu mis , ardent li post et la clostrure , toute desjoint la laceüre .
L'une moitié depiece et art , cil se traient a une part; ffaillent li post , cheent les ez , la ou il sont pendi li fez , a terre chiet tout en .
I .
mont , tout cil dedenz craventé sont .
Ne puet estordre de euz tout que tuit ne soient mort que dous , Licus fu l'uns , l'autre Elinor , jadiz fu escuier Hector .
Il saillent jus , Lieus s'en vait , Et Elinor l'espee trait : .
X. en a mors et detrenchiez , Turnus l'occist , ses a vengiez .
Et li autres qui s'en fuioit vers le chastel en vait tot droit .
Nel porent pas choisir si tost , quant .
I .
archiers le vit de l'ost; amont les pallis estoit , et cil visa a lui si traist , si l'a fern par mi le cors qu'il l'a cosu au pel la hors .
Autres y traient plus de .
C. , illuec l'occirent ou il pent; dont se resont moult esbaudi , la quarte foys l'ont assailli , moult i muirent a icel sault de ceuz dedenz , petit en faut que ceuz defors n'i sont entré , ne fust que cuer lor a donné Ascanïus qui s'escrïa et qui forment les racheta .
Dont y fierent de maintenant , de ceuz defors ont occis tant qui estoient pres d'entrer enz , que li fossez fu touz sanglanz , que homme n'i povoit ester; les mors font aval voler la jus aval , que tout est plains .
Turnus en ot .
X.M. mains , ainçois que fust tierce passee , qu'il n'ot ja hui a l'ajomee; de l'autre part en rot assez de ceuz dedenz mors et navrez .
Un sien serorge avoit Turnus , moult preu qui ot non Romulus , riches hom ert , de haut parage , et moult avoit grant vasselaige .
Les Troïens forment doutoit , de parolles les devïoit .
« Diva , fait il , car vous rendez , mauvaise gent , car me creez , repentez vous , criez merci , ffuiant vous en tornez de ci !
Se vous voulez merci crier , nous vous en lairon touz aler : .
I .
œil et .
I .
poing y perdra chascun de vous , si s'en ira .
Se vous ne voulez faire ainsi , que Vous rendez si corn je di , ja y serez par force pris , et serez tuit anuit occis; nel tornerez longuez a gieu .
Cuidiez vous dont que soions Grieu vers cui vous peüstes deffendre .
X. anz , que ne vous porent prendre ?
Ça fors n'est pas Dÿomedés , Prothesalaus ne Ylixez , ainz est Turnus , qui vous prendra , ja demi jor ne passera .
» Parler l'oÿ dont Ascanius qui et donjon estoit dessus , par mi une fenestre a trait a lui qui dedessoz estoit : par desor l'orlet de l'escu , enz en la golle l'a fera , que par derriere li issi la saiete qui l'abati : mort chaÿ jus de son cheval , ne lor dist puis ne bien ne mal .
Li Troïen s'en esjoïrent par le chastel , qui le cop virent , et cil defors les aproichierent , de lonc lancent , de pres fierent .
Du pont fu li assaus moult granz , mais de la lignie aus jaianz ot .
II .
freres et donjon sus : li ainsnez ot non Pandarus , et li plus jones Becïas .
Moult par s'i fioit Eneas , et sor euz deuz ot mis partie de la cure de la maistrie .
Il descendirent du donjon plus fierement que .
II .
lÿon; vindrent aval , la porte ovrirent , toute la presse derompirent .
Pandarus fu devers destre , et Becïas devers senestre; illuec lor deffendent l'entree , moult chierement l'ont comparee .
Cil qui virent la porte ouvrir , les autres voudrent devancir; sempres cuiderent entrer enz : Cil .
II .
les occirent a cens , et merveilleus damaje y font .
Tant en gist mort desor le pont que n'i peuent li vif passer; cil les font touz arrier ester .
Turnus ert de l'autre partie; quant a celle nouvelle oÿe que la porte lor est ouverte et de sa gent y a grant perte , car .
II .
jaianz avoit dedenz quis occïent illuec a cens , moult tost est celle part alez , .
M. chevaliers y a menez , et vint au pont o son effors .
Il y passa parmi les mors , jusqu'a la porte sont venus .
Li .
II .
frere ont granz vertus qui l'entree forment deffendent et merveilleus estor lor rendent; cil du chastel celle part corent , vienent aus freres , sez secorent .
Moult lor rendirent grant estor , moult en y muerent a dolor; escrïent soy , ruser les font bien Loing arriere outre le pont .
Nes ont mie Loing porseüs , a la porte sont revenuz .
Turnus a ralïé sa gent , et rasaillent plus asprement , par vive force en entre enz et de sa gent plus de .
II .
cenz; de ceuz defors grant torbe y entre , la porte clostrent cil soventre , li .
II .
frere deniers au dos , de ceuz dedenz y ont forsclos .
Or est Turnus moult entrepris , encloz avec ses anemis; mestier li est de grant aÿe , de ceuz defors n'avra il mie .
Dedenz les a moult estormis , fforment les y a envays , tenra lor la bataille fort .
Aus premerains colz y sont mort andui li fere enelepas et Pandarus et Becïas; li Troyen s'en esmaierent , cil s'escrïent , forment y fierent , tout arriere les vont menant , porsuivent les demaintenant .
Alïonus y est venuz , qui du donjon est descendus , aus Troyens a escrïé : « Que faites vous , mauvais prouvé ?
Serez vous dont si plainement conquis et mort par tant de gent ?
Que faites vous ?
Tomez arriere , nes espargniez , chascuns y fiere !
» Il a « Troie » crié , s'ensaigne , d'euz n'i a nul qui mais se faigne qu'il n'i fierent demanois tant qu'il vont arriere reculant .
Dont fust Turnus mors a estrouz , ja par sa gent ne fast rescous , quant .
I .
des Troïens courut la porte ouvrir et si reçut ceuz que avoient fors encloz .
Turnus li vint denier au doz la ou il tenoit le flaiel , tel li donna et haterel qu'il chat'mort .
Turnus s'en vet , mais de sa gent le plus y lait; a grant paine s'en est estors , moult par fu liez com il fu hors .
Dont commença a avesprer; sa gent a fait arrier aler , aus herberges s'en retoma et ses gaites appareilla , qui devoient la nuit veilliez , et pria les de miex gaitier qu'il n'orent fait la nuit devant .
En l'ost firent joie moult grant , et moult resonnent ou chastel cors et buisines et frestel .
A l'endemain , par bien matin , ne requistrent cil autre fin desi que au chastel revindrent , moult grant estor lor contretinrent .
A moult grant paine se tenoient cil du chastel et deffendoient : li pluisor sont navré a mort .
Il esgardent aval au port et voient ariver les nez et metre jus singles et trez : sorent que Eneas venoit , que au chastel les secouroit .
Moult furent lié si s'escrierent , moult firent mal , trop se hasterent , car si se peussent ariver , em pais issir et armer , et peüssent celleement venir a l'ost couvertement , qu'il lor fuissent denier au dos , si eüssent entr'eulz enclos , si fuissent cil en fin vaincu; mais ce lor a forment neü que cil du chastel s'escrierent et cil de l'ost les esgarderent .
Voient les nez pres du rivage qui a terre vienent o nage : se il ne sont a l'ariver , il y porront tost meschever .
Turnus les vit , le chastel lait , que nul assaut mais ne lor fait , o tout sa gent point vers les nez , n'en y a nul en l'ost remez qui n'i aut grant aleüre .
Ja i avra descomfiture , tost i avra targes percies et .
III .
M. hanstes peçoies; il n'a entr'euz mur ne fossé , ja y avra .
M. fois jousté .
Turnus y est venus premiers , occis y a .
III .
chevaliers o sa lance et o s'espee .
Il a commencié la mellee , tuit cil de l'ost y sont venu , et cil furent des nés issu; Si commencent a tornoier jouste la mer enz et gravier .
Moult par seroit fort a nomer et les joustes a aconter , les prouesces que chascun fist , qui y fu mort et qui l'occist , mes moult en y muert a merveille , la mer en est .
toute vermeille .
Par la bataille Eneas vait , moult grant destruit de gent fait , s'espee y a bien essaie , celle que Vulcans ot forgie : qui une foys en est ferus , se bien en est aconseüs , il n'i estuet recouvrer puis .
Le jour y fist de sanc .
II .
muis , n'i a celui qui cel cop voie volentiers ne li face voie .
Moult se combat bien Eneas , et moult y feri bien Pallas : onques nuz hom de son aaige n'ot loz de greignour vaselaje , ne ne fu nul de sa valor .
Merveilles fist illuec le jor , n'encontre nul qui ne s'en plainde ne qui en selle puis remaigne; bien fiert de lance et d'espee , bien a la voie delivree .
Il a gardé encontre mont , vit Troïens qui fuient vont; Turnus les sieut derrier a dos , qui ne lor laisse avoir repoz; a no se metent en la mer : il en y fist .
XXX .
floter , et il se fiert sor eulz et tas .
Celle part est alez Pallas , aus Troyens cria de Loing « Moult estes bons a grant besoing; qui vous esmut en autre terre grant chose puet par vous conquerre; ne feriez mie couardie ne mauvaistié por perdre vie , neporquant mil en fuient ja por .
I .
tout seul de ceuz de la .
Que querez vous en celle mer ?
Ne vous y povez point fier : n'i avroit point de forteresce .
Mais or moustrez vostre prouesse !
Quant vous voulez en mer naier , si vous venez ainçois vengier , si ne morrez mie a tel honte .
Ne say que , doit ne que ce monte que une mort eschiverez et en pïor vous embatez .
Amez vous miex a saouler les gram poissons en celle mer de la char vive de vous cors que les oysyaus paistre ça fors ?
Estez illuec , n'alez avant , l'en ne comquiert mie en fuiant; vostre rescousse nen est prous quant .
I .
seul hom vous chace toz; se il tornast vers moy , ce qui , n'en feroie .
I .
pas por lui , et tenez moy a recreant se je ne lui vois ja devant .
» Turnus l'oÿ , son reigne tint et torna soy , contre lui vint; demanda lui qui il estoit , qui envers lui s'aatissoit .
Pallas li a dit qui il est et qu'il le trovera tout prest de bataille , s'il li veult faire , a l'un d'euz sera le contraire .
Andui furent ou plain gravier; l'un vers l'autre point le destrier; Pallas le fiert parmi l'escu que tout li a frait et fendu , et le hauberc li desmailla , pres du costé le fer passa; li cops en escoula ja fors , qu'il nel navra mie et cors .
Grant cop li redonna Turnus : il chaïrent ambedui jus .
Turnus se lieve eneslepas , sempres refu sus danz Pallas; andui orent lor lances fretes et vont avant espees tretes .
Granz cops se sont entreferu , astelles font de lor escu .
Pallas le fiert et hyaume amont , trente des pierres qui y sont et .
I .
quartier a tout l'esmal en abati jus contreval , ainsi qu'il chancela trestouz , a poy qu'il ne chas dessouz .
Turnus a le grant cop sentu , bien sot que cil avoit vertu , s'une autre foys y puet jeter , n'i couvendra mais recouvrer .
Il s'est couvert , hurter le vait; tant roideenent Pallas estait qu'il ne remut por lui plain pié; deceü l'a et engignié , dessouz l'auberc li a boutee par mi le cors toute l'espee .
Pallas cheï , qui navrez fu , gete l'espee , laist l'escu; il souspira et souglouti , l'ame du cors li departi .
Mors est , n'en puet mais chaloir qui que puisse la feme avoir .
Or l'aist Turnus ou Eneas , comparé l'a moult chier Pallas .
Onc ne fu puis ne ainz cel jor en bataille ne en estor; dont i est il trop tost venuz , mais ainçois s'est moult chier vendus : occis en a premierement de ceuz de l'ost bien plus de .
C. .
Turnuz le vit mort devant soy , I .
anel choysy en son doy que Eneas li ot douné; moult par y estoit bien ouvré .
I .
lÿoncel fait de jagonce , d'or y avoit bien plus d'une once .
Il s'abaissa , du doy li trait , et suen l'a mis .
Por fol le fait : puis fu telle heure , s'il seüst , que ja par lui bailliez ne fust , se il s'en peüst repentir quant por l'anel l'estut morir .
Turnus estut devant le mort .
En une nef qui ert au port ot .
I .
archier qui la garda; il trait a lui si li perça .
IIII .
des mailes de sa broigne , I .
poy le navra soz la longe .
Turnus se sent .
I .
poy fera , garda dont ce li est venu et vit celui qui l'arc tenoit , grant pas en vait a lui tout droit .
El destre part trouva le pont par ou il est montez amont , celui trouva qui se tapist dessoz et fonz , le chief en prist .
Dementres est l'ancre rompue a quoy la nez estoit tenue , devers la terre vint li venz , a la mer bouta la nef enz .
Quant Turnuz ot occis l'archier , a sa gent cuida repairier , mais il en ot moult grant ensoine; la nez s'en vait , du port s'esloigne , en haute mer l'emporte l'onde assez plus tost que une aronde .
Il ne gouverne ne ne nage , tel angouise a poy n'enrage; sa gent voit a terre morir , et si ne puet mais retenir .
Quant voit que ne puet retomer , si commença a dementer .
« Ha las , fait il , quel le feray ?
Jamais joie ne pais n'avray : l'en dira que je m'en fuï .
Dolant , chaitif !
Com mar le vi quant je en ceste nef entray !
Li dieu me heent , bien le say , combatent soy por Troÿens , il les maintienent de lonc tenz , il lor aquiteront la terre .
Ffolie fis quant lor mui guerre; por eulz se combatent li vent qui m'ont ravi soudeement , de la terre m'ont esloignié , jamais n'avray .
I .
seul plain pié ne ne m'i laira pas morir .
Je n'i quier jamais revenir; en la mer sui une veüe , toute la terre ay perdue .
Je veuil en ceste mer saillir ou de m'espee ou cuer ferir : l'un de ces .
II .
me couvient faire , car noient est de mon repaire .
Quant ne vendray jamais a rive , ne say comfaitement je vive , mais nequedent bien porroit estre que , se cist venz devers senestre vouloit .
I .
petitet venter , je porroie bien retorner .
Anuit vendroie encor a tens a destruire les Troyens , encore en occiroie anuit o m'espee .
XL .
et .
VIII ..  » Turnus se dementoit forment , n'i vendra pas hastivement , ainçois verra tiers jor passé qu'il arive soz la cité dont Daunus son pere ert sire .
Il en avra et duel et ire , que devant .
III .
jors n'avront mie la seue gent de lui aïe; ffacent le miex que il porront , car jamais hui ne le verront .
La ou Turnus ot mort Pallas , sempres y sorvint Eneas , moult ot grant duel en son coraje .
« Amis , fait il , ce est damaje que vous estes por moy occis !
Amenay vous d'aultre pays , nostre amistié a poy duré , mauvais garant vous ay esté .
Venjerai vous se faire puis , mors est Turnuz se or le trois .
» Eneas part d'illuec atant , par le champ vait Turnus querant , nel trouva pas , quar il n'i ert , n'encontre nul qui nel compert .
Messentïus , de l'autre part , de Troïens fait grant essart .
Eneas point encontre lui , il s'entrefierent ambedui : Messentïus bien le requiert , dessor l'escu grant cop le fiert , mais la lance escoulorja , il n'i parut ne ne perça .
Ne mut de la selle Eneas , la seue lance porta bas , parmi la cuisse l'a fera , que du cheval l'a abattu .
A la rescousse sa gent courut , il en ot cent , l'ont secourut , sor sen escu l'en ont porté droit au Toivre , si l'ont lavé car la plaie forment saignoit .
Lausus son filz grant duel avoit quant vit son pere abatre a terre , le Troyen ala requere : s'il ne se puet de lui deffendre , il li cuidera moult chier vendre qui l'ot navré et abatu .
Devant lui a mis son escu , l'un vers l'autre point le cheval , si s'entrefierent li vassal .
Lausus le fiert en l'ecu haut dessus la boucle .
Ce que chaut ?
Onques la lance n'i entra , il nel fendi ne ne perça , et Eneas a lui feru a grant vigor dessor l'escu , qu'il li a fiait et peçoié , l'auberc rompu et desmailié .
Lés'le costé , dessoz l'aisselle , li a conduite l'alemelle; il ne l'atoucha mie ou cors , mais de la selle le mist hors , par som le queue du destrier le trebucha jus et gravier .
Lausus ne jut gaires a terre , l'espee trait sel va requerre; il est a pié , cil a cheval , n'est mie partiz parigal .
Lausus a le cheval feru , que tout li a le chief fendu , et le seigneur et le destrier ffait en .
I .
mont jus trebuchier .
Eneas est sailliz en piez; mautalant ot , si fu yriez , sus el hyaume tel li donna que jusqu'es denz li bran coula .
Estort son cop , si l'abati , vait au destrier , dessuz sailli , cel dont estoit chaioit Lausus .
De plaine terre sailli sus et vait avant bataille guerre; celui lait mort gissant a terre , qui son pere cuida vengier , mais il le compara moult chier .
Lausus est mors ou champ adenz , environ lui estoit sa genz qui moult menoient de tristor , et moult grant cri et moult grant plor , et client tuit que mar i fu .
Il le mistrent sor son escu; porté l'en ont au Toivre droit , illuec ou son pere gisoit , qui navrez ert moult durement et demandoit de lui souvent , et mout en ert en grant effroy , et en pensé plus que de soy .
Oÿ le duel que demenoient cil qui le mort en aportoient; l'en li a dit que mort estoit Lausus dont tant se cremoit , que Eneas avoit occis : de bataille s'ert vers lui pris , por ce que venchier le vouloit , mais malement l'en avenoit .
Quant ot que son filz estoit mors - il ert assez de poy d'effors , quar il estoit forment navrez - a .
I .
arbre s'ert adossez , moult ot grant duel , onc n'ot greignor , ne li membra de sa dolor , de sa plaie ne de son mal .
Demandé a son bon cheval; il ert armez; ne tarja plus , metre se fist es arçons sus , et dist : « S'ore truis l'aventiz , ja en sera venchié mon filz , et le grant cop qu'il me donna , li .
I .
de nous le compara; se a la jouste puis venir , ou moy ou lui estuet morir .
» Messencïus sist ou cheval et point par le gravier aval , en la bataille vient tout droit , la ou la grant chapple estoit .
Il ot Aeneas veü; .
I .
chevalier a abatu; devant vint tout prestement , aparlé l'a moult fierement .
« A moy , fait il , t'estuet jouster , les autres lay trestoz ester; mon filz m'as mort et moy navré , ja ce sera chier comparé , ja en serons vengié andui .
» Atant s'est eslaissié a lui; de l'une part point le destrier , car ne se puet de l'autre aidier .
Le cheval corst a l'espouron , n'ala avant se petit non; petit cop fiert dessour l'escu , car de sa force avoit perdu , et moult estoit afloiboié de la cuisse dont ert plaié; et Eneas a lui fera de la lance dessor l'escu , conduit li a parmi le cors , que mort l'empoint des arçons fors .
Icil n'a point son filz venchié , por noient l'out tant menacié .
Tant a la bataille duré , tant ont fera et tant jousté , et tant dura le chapleiz que la nuit les a departiz .
Aus herberges li un tornerent , las et sanglenz et navrez erent; et li autre vont au chastel , qui en ont tout le plus bel .
Dedenz i fu porté Pallas , ne le vouit guerpir Eneas .
En l'ost n'orent pas lor seignor; en l'endemain , veü le jor , li conte et li duc s'asamblerent , et communement esgarderent qu'a Eneas envoieroient , et .
XV .
jors trieuvez guerroient por faire lor mors enterrer et les nauvrez medeciner .
Tomé s'en sont li messaigier , chascuns tint .
I .
rain d'olivier , ce estoit signe a cel jor de pais , d'acorde et d'amor .
Par main vindrent li messagier a Mont Alban , n'i ot portier; sanz contredit ou chastel vont deci que au donjon amont , illuec ou Eneas estoit , qui de Pallas se complaignoit , que il avoit si tost perdu : moult l'en estoit mal avenu .
Li messaige devant lui vindrent , rains d'olivier en lor main tindrent .
Aventinus dist le messaige , icelui tindrent au plus sage .
« Sire , fait il , J. poy entent .
Je te diray assez briement por quoy sommes yci venu .
Nous nous sommes moult combatu , cest chaste ] avons assailli , au prendre avons nous failli , et moult y tomoiames hier vers toy , la jus en cel gravier .
Ou fust a droit ou fust a tort , de nostre gent y a moult mort , et moult des tuenz et moult des nos .
Turnus , qui assambla les oz , et manda gent d'autre pays , ne savonz s'est ou mors ou vis .
Tuit li baron qui la fors sont communement parlé en ont , et nous en ont a toy tramis que trieve donnes .
XV .
diz , si ferons les mors enterrer , ardoir es rez et enterrer; nes devons pas laissier sor terre , as mors ne dois pas faire guerre .
Se entretant ne vient Turnus , ffins est de lui , ne savonz plus , et s'il ne repaire jamais , de nous avras tu belle pais .
Avers les mors querons nous trievez , il est bien droit que tu nous sives; des tuenz enterrer pren conroy , qui la defors gisent por toy , et tuit aillent seürement , les nous aus tuenz communement .
» Eneas l'ot , un poy sourrist , aus messaigiers enaprés dist : « Vous requerez trievez aus mors; ne veil que nostre soit li tors , nous les dourïons bien aus vis , se il vouloient , a toudiz; ne vous vendroit ja par nous max; nous vous dounons trievez loyax .
» D'ambedeus pars les affierent .
Li messaige s'en retornerent , en l'ost client qu'il ont trouvé , que les Troyens ont allié , et font banir par toute l'ost que il facent les rez bien tost , tuit li mort soient aporté et si seront tuit enterré .
Des que il fu par l'ost noncié , ne se sont pas plus atargié : li un se haustent des rez faire , et li autre de busche atraire , et li autre vont por les mors .
Tuit y acorent a effors , .
X. mil en aportent a chars , es rez les metent , ses ont ars; la poudre en est en terre mise , a la lor loy et a lor guise .
Cil du chastel font ensement , trenchent les bois communement , portent les mors et font lor rez; il les ont ars et enterrez , et moult y firent grant service a une part , a la lor guise; a l'enterrer firent grant joie selonc la coustume de Troie .
Quant cil de l'ost orent tout fait , a Laurente s'en sont retrait , client se ne revient Turnus dedenz .
VIII .
jorz n'i seront plus , mais tant erra que il y vint ainz le quart jor , et s'en revint .
De trievez li pesoit forment qui duroient si longuement , et dist , se faillies estoient , que li Troÿen le comparoient .
Eneas ot fait enterrer touz ses houmes que pot trouver , dist que Pallas ne retendra , a son pere l'envoiera .
Appareillier fait une biere qui fu moult riche et moult chiere : d'ivuire furent li timon , taillié a or de si qu'en son , et les barres tout ensement bien entaillies soutilment; de soie fu li cordeïs , moult bien fu fais li laceïs .
Mist y .
I .
feutre tyr en et .
I .
tapit galitïen; une coute ot desor de paille , Paris l'aporta de Tessaille; d'or fu broudee par defors , IIII .
esmaulz ot aus .
IIII .
cors .
Pallas vestent d'un vestement tissu a or moult maistrement; a Eneas le presenta Dydo quant elle l'ama .
Couchier le fist sor la litiere , .
IIII .
destriers mist a la bierre; dessor lui mist .
I .
couvertoir - onques nulz roys n'ot meillor , Prians li donna o sa fille - et une chace volatille mist dedesor a .
I .
ombrail tout environ comme boscal .
Quanque Pallas avoit conquis ainz que Turnus l'eüst occis , devant lui voult faire porter por sa prouesce demoustrer .
Puis fist monter sor les destriers jusques a .
III .
C. chevaliers qui tuit aillent avec le mort; n'i a celui cierge ne port et ne face armes porter por plus seürement aler .
Quant tout orent appareillé , Eneas a le mort baisié , parla o lui moult doucement , mais il ne l'ot pas ne entent .
« Paillas , fait il , flour de jouvente , jamais n'iert jor ne m'en repente que ci veniz ensambl'o moy .
Bien deüsse penser de toy , quant tu sanz moy recoilliz mort : j'en ay les coupes et le tort , ja em preïsse la venjance ou a m'espee ou a ma lance del traïtor qui par voidie et par enging vous toli vie .
Trop t'a esté Fortune dure .
Se ce ne fust malle aventure , ja ne fuissiez conquis par lui ne mort ne pris si com je cui .
Tu avoiez meillor coraige et greignor pris de vasselage , mais ne pot mez souffrir Envie que ne perdisses ainz la vie que eusse comquis la terre ne finee par toy ma guerre , que , quant eüsse le tout conquis , je te partisse le pays .
Grant duel porra avoir ton pere , ffrede nouvelle orra ta mere quant de ta mort lor iert noncié .
Le jour que je pris d'euz congié , les asseüray je de toy qu'en bataille ne en tornoy ne seroiez sanz moy occis : or es tu mort et je sui vis , menti lor ay tout plainement .
Il seront mais touz tenz dolent , lor vie ay mise en tristor , jamais joie n'avront nul jor; il se plaindront toz tenz de moy que mal les ay mené de toy .
Amis , ne say que je te die , moult par est fraille ceste vie; tant estiez bel hier matin : soz ciel n'avoit plus bel meschin; en poy d'eure te voy müé , palli et tout descouloré : ta blanchor est toute nercie , et ta rouvors toute persie .
Clere faiture , gentil chose , si com soleil flastrit la rose , si t'a la mort moult tost plessié , et tout flastri et tout changié !
De tant est plus mon cuer dolent quant tu ne m'oz point ne entenz et que tu ne me respons mie .
Je ne say plus que je te die; t'ame n'ait paine ne ahanz , ainz voist es elisïens champs : il n'a gaires que je y fuy , mon pere y vi , parlay a lui .
La teue ame soit ajoustee o la seue beneüree !
» Atant se taist , ne pot plus dire , au cuer ot moult de duel et d'ire , dessor le mort chas pausmez; et quant il en fu relevez , le mort baisa tout en plorant .
La biere fist aler avant , adont les a mis a la voie , ffors de son chaste ] les convoie .
Une grant lieue toute entiere ala aprez euz a la biere; sa gent le firent arester , le mort laissa atant aler , et quant il vint au departir , maint plaint jeta et maint soupir .
Onques ne s'en voult retomer tant com les pot veoir errer .
Quant il em perdi la veüe , a moult grant enviz se remue , retorna s'en a quelque paine , sa gent a Mont Alban en maine .
Cil o le mort vont a esploit a Pallantee trestout droit; le jor , la nuit ont tant erré que prez furent de la cité .
Le donjon virent et la tor par matinet aveuc le jor , et si com li solelz leva , la bierre en la cité entra .
La nouvelle fu tost oÿe , la ville en est toute estormie; contre le cors li borjois vont et les dames crient amont : tuit regretent lor damoysel .
Li roys ert amont ou chastel , et bourc oÿ la noyse grant , il i envoie tost courant savoir dont celle noise estoit , de quoy la gent s'estormissoit .
Cil que li roys y envoia vint amer si li nonça que ce estoit son filz Pallas : mort li envoioit Eneas , le duel en mainent li borjois .
Quant la nouvelle oÿ li roys , ses crins que ot blanz et chanuz a ses .
II .
mains a derompus , sa barbe enrache a ses dois .
Il se pame plus de .
XX .
foys , hurte son chief , debat sa chiere , plorant en vait contre la biere .
Et quant l'ot dire la roÿne , son vis depiece et sa poitrine , de la chambre ist et palays fors et vint corant contre le cors , eschevelee et toute pale .
En la porte devant la salle , la encontra son fil le pere , de l'autre part y vint la mere; de dessuz lui .
M. foys se pament , et touz les diex en chosent , en blament , qui chascun jor lor commandoient , a lor ostel sacrefioient que lor enfant garantesissent et de mort le deffendissent .
A l'uis devant la salle fors , illuec ont dessendu le cors; enz et palays l'en ont porté , .
M. cierges y ont alumé .
Li Troÿen vindrent avant; au roy firent .
I .
present grant : mené li ont .
V .
C. chetis liez , que Pallas avoit pris; moustrent les armes , les destriers a plus de .
II .
C. chevaliers que en bataille avoit mors touz .
Recontent lui com il fu prouz , com il faisoit chevalerie , comme Turnus par fellonnie le deffia quant il l'occist .
Moustrent la plaie qu'il li fist , dont grant plaie li estoit; duel a li roys quant il le voit , ne la pot la mere esgarder .
Quant il oïrent reconter de lor enfant tel vasselaje , telle prouesce , tel barnage , n'est merveille se duel =noient pere et mere qui tant l'amoient , de tant com cil plus valoit , plus l'amoit et plus le plaignoit .
Devant son fil li roys estoit , et en plourant se dementoit : « Biaus filz , fait il , trop ay vescu quant ay le temps , le jor veü que tu es mors et je sui vis .
Qui maintendra mais mon pays , mon royaume , toute m'onnor dont tu fuisses hoir aucun jor ?
Je n'ay enfant qui mon reigne ait ne nul baron qui me manait , car tuit sevent bien mon pooir , que vielz hom sui , si n'ai nul hoir; n'avront mais hoir de mon lignaje qui sires soit par heritaje .
Por toy cherray en grant vilté , tout le seurplus de mon aé vivray en duel et en tristor , jamais n'avray joie nul jor .
» Souvent se demente le pere , de l'autre part plouroit la mere .
« Biaus feus , fait elle , mal vous voy !
Vostre vie a duré moult poy .
Mar vi onques les Troyens , plaindre me puis de eulz toz tent .
Onques n'oy par eulz se mal non et fellonnie et traïson .
Maudite soit lor sorvenue , toute ma joie y ay perdue .
Ffius , vous l'avez chier comparé !
Lor malle foy vous ont moustré : il vindrent ça por secors guerre , car moult erent grevé de guerre; onc Evander ne me voult croire , o euz vous ajousta en oirre , et vif et sain vous en menerent; mauvaise foy vous i moustrerent , mar les cognui et mar les vi .
Poy a que tornastes de ci , or vous en ont renvoié mort , a nous ont fait mauvais confort; ci nous envoient tel present ou a mauvais restorement .
Et ces prisons ses conqueïstes , et s'a bataille occeïstes par prouesce les chevaliers dont voy les armes , les destriers , tant lor esploitastes vous plus , moult en y afloibi Turnuz .
Vous estes mort en lor service , ne say entendre en nule guise quelz preuz soit cest confortement , ainçois nous fait le cuer dolent , car or savons le vaselaije qui ert en vous et le barnaige; tant com nous vous oons plus loer , de tant nous en doit plus peser .
Jamais nos diex ne prïeray ne ja honneur ne lor feray , n'avront mais de moy service .
Mal lor ay fait tant sacrefice que lor faisoie chascun jor moult hautement , a grant honnor : ou il ont esté endormi , que mes prïeres n'ont oï , ou ne puent homme sauver , garantir vie ne tenser .
Il m'ont moustré moult mallement qu'il se sorpuissent de naient .
Ffius , fait vous ont mauvaise aïe , moult vous ont poy tensé la vie .
Lasse , je n'avray mais confort de ma tristor jusqu'a la mort; toute metray ma vie a duel , la mort me prengne , or le veil !
» La roÿne se dementoit , li roys moult souvent se pamoit; qui lor veïst cel duel mener ne se tenist ja de plourer .
Li roys fast ses serjanz venir , son fil rouva a ensevlir a la coustume de lor loy , com l'en doit faire fil de roy .
Premierement l'ont despoullié de touz ses dras et deschaucié; le cors et la plaie ont lavé primes de vin , puis de claré .
Ja ert auques nerci et pers; d'un drap de soie l'ont esters , ses blons cheveus li ont trenchié , aprez fu arumatisié .
Il ert moult bel , barbe n'ot point; de frez basme l'ont tout enoint por ce que puis ne pouresist ne malle oudor ne lui nuisist .
Vestu li ont draz de chainsil que la mere donna son fil; bliaut de porpre li vestirent que .
III .
de lor deuesses firent ( a or l'avoient tout tissu ) , et sandaires ot de bofu; espourons d'or ot en sez piez de bon orfroy encodez .
Tout le conreent comme roy , anel li mistrent en son doy , pierre y ot bonne , .
I .
chier onicle .
Aprez li vestent son tunicle , el chief li metent la corrone , et li roys son septre li donne; et quant il l'ont tout conraé , au temple aus diex l'en ont porté; illuec firent grant sacrefice a la lor loy et grant service .
Defors le temple , a une part , ot fait li roys par grant esgart une voulte a sepulture qui moult fu riche a desmesure .
Fforment par estoit biaus li lieus , et touz ert Prez li sarqueus; illuec cuida que il geüst li roys , quel hore que morust; mais y sera son filz ainçois , de tant est plus dolenz li roys .
La volte estoit toute roonde , ne n'ot plus belle en tot le monde; n'i ot fenestre ne verriere ne mais une seule derriere , de jagonce et de bresilz , d'argent estoit tout li chassiz .
Defors fu toute la mesiere de bon marbre sain et entiere; li quarel sont de cent colors , taillié et deboissié a Hors .
La couverture de dessuz ffu toute faite d'ebenus; une aguille ot amont levee toute de cuivre sorroree; tresjeté y ot .
II .
poumiaus .
Sor celle assonc sist .
I .
oysiaus qui fu de fin or tresjeté , ne mue a vent ne a ore .
La volte sist em poy de lieu , toute fu painte a or museu , tout environt ot pilerez et tabernacles et archez , et autres oevrez et paintures , et moult bonnes entailleüres .
Moult y ot or et bons esmaux et chieres pierres naturaux; piler , cimesses , chapitel sont fait d'argent et a neel , et li pavement de dessoz d'iriz et de cristal fu touz .
Soz la volte , droit et milieu , fist li roys metre son sarqueu qu'il ot appareillié por soy : n'estut guerre meillor a roy .
Moult fu riches et moult fu chier , d'un vert prasme trestout entier .
Assez fu gram et clers et biaus , et sist suz .
IIII .
lionciaus , de fin or furent tresjeté , bien sont polli et neelé , assiz furent a .
IIII .
cors .
Illuec dedenz fu mis li cors , li biaus , li genz , li preuz Pallas , touz conreez de reaus draz et o le septre et o l'espee .
La teste li ont souzlevee , .
I .
oreillier ont dessoz mis pour pendre avant .
I .
poy le vis .
II .
chalumiax de fin or pristrent , les .
II .
chiez enz et nez li mistrent , les autrez .
II .
en .
II .
vaissiaus : fu d'or , merveilles biaus , .
I .
sentier tint et naient mainz , si fu de baume trestoz plainz; li autrez fu d'une sardine et fu touz plainz de terbentine .
Li vaissel furent estoupé , a bons couverclez seelé , que de l'oudor n'alast gaires fors , se par les fistrez non et cors : se dedenz li vont les oudors de ces especiauz licors , [ toz tent le garront de porrir et de malmetre et de puïr; jamais li cors ne maürroit desi que eve i tocheroit .
Quant ce ont fait en tel mesure , desus mistrent la coverture , qui fu tote d'une ametiste; desus la creste ot une liste , de fin or fu , dous vers i ot; la lettre et li escriz sonot : « An cest tombel gist ci dedenz Pallas li proz , li biaus , li genz , qui fu fiz Evander le roi : Turnus l'ocist an un tornoi .
» La tombe estoit alquetes halte; il ot du betumoi d'Alfalte al seeler la sepulture .
Li betumoi a tel nature : la ou il est un po sechiez , ja ne sera puis depeciez ne mes que sole par une rien : il n'est pas gent ne bel ne bien que l'en le nont apertement , s'a consoil non priveement .
Molt fu riche la sepulture et molt par fu bien a mesure al chevalier , qui granz estoit; ne plus ne moins n'i estovoit .
Il ne remest pas sanz veüe : une lampe ot desor pandue; d'or estoit tote la chaene , la lampe fu de baume ploinne; ce fu merveillose richece; d'abesto an estoit la mece , d'une pierre que l'an alume; tel nature a et tel costume : ja puis estointe ne sera , ne nule foiz ne deffera .
Li rois fist la lampe alumer , n'onc puis n'i estut recovrer; cent foiz baise defors la brasme , al departir sovent se pasme , et la raine grant duel fait , a molt grant poine s'en revet .
Quant il furent tuit issu fors et anz orent laissié le cors , ] si fist li roys Puis estouper que l'en n'i peüst mais entrer .
Li Troÿen ont pris congié du roy , si s'en sont repairié , a Mont Alban sont revenu tout droit le jor que terme fu que les trievez furent faillies qui avoient esté pluvies .
Or sont de bout a gerroier , al combatre et au tornoier .
Li roys Latinz est a Laurente , ou moult se plaint et se demente de ce que perdu a sa gent par grant folie , por nient .
Il a touz sez barons mandé , en son palays les a jousté; Turnuz i fu o eulz ensamble .
Li roys lor dist ce que li samble .
« Seignor , fait il , yceste guerre qui a essil m'a mis ma terre , et dont nostre homme sont ocis et mainte gent d'autre paÿs , sachiez que n'est mie par moy , ne biau ne m'est ne ne l'octroy , onques nel volz , encor nel veil .
Commencie fu par grant orgueil; cil en revindrent tuit chetif qui vers les diex ont pris estrif , car ce set en bien de toz tent qu'il maintienent les Troÿenz : il sont prochain de lor lignage , n'est bien que l'en lor face outraje .
Se mal encombrier lor recroist , cuidiez vous dont qu'as diex n'en poist ?
Ce povez bien de fi savoir ques maintienent li dieu por voir , et contre vous lor ont edié le jor que furent asegié; encontre .
I .
d'euz estiez quatre , et quant venistes au combatre , a .
I .
des lor qui mors y fu en aviez .
XV .
perdu .
Bien loeroie desormez que nous lor queïsson la pays , assez en a l'en ja mal fait , crieme est encor que piz n'i ait .
Une terre a en cest paÿs qui gastee a esté tout diz , et ne fut onques habitee , gaiignie ne labouree : ce est de l'yaue de Toscane desi qu'a flueve de Sicane .
Grant terre y a et tant bien dure IIII .
jornees d'erreüre; moult par y a belle contree bonne et riche , s'elle ert peublee; fforez y a granz et plenieres et praieries et rivieres et biaus cortilz a vigne faire .
Illuec les poon bien atraire , onques ne nous fist la terre rien ne n'en eüsmes onques bien .
Se acorder nous en poon , je lo moult bien que lor dounon et y facent et murs et tors , fossez , chastiaus , viles et bors; o nous aient toute commune , lor gent et nostre soient une .
S'il ne veulent remanoir ci , prendre la terre que je di , que il veuillent aillors aler , lor nez lor feray restorer , qui lor furent arses a tort la ou elles erent au port .
Celles rendronz tout a lor chois , car a plenté avons du bois; il n'i metront ja coustement , tout feray faire a nostre gent; or et argent , paillez et draz a son plaisir ait Eneas , chevauz et mulz et palefroys .
Je y ay pensé mainte foys et esgardé comfaitement nous concordon a celle gent que nous savons que li dieu aiment , en cest paÿs par euz se clament .
Mais , ce sachiez , n'en feray rien se par vous non , ne mal ne bien : d'acordement ne querray mie se par vous non , que que je die .
Quanque louer m'en oserez fferay je tout , yce sachiez; ne , sui pas cil qui loz ne croit; qui conseil quiert sievre le doit; l'en ne se doit pas conseillier de rien dont l'en ne veult laissier tout son coraige pour l'autrui quant ot que l'en dist miex de lui .
De faire pays a ceste gent suivray tout vostre louement , soit d'acorde ou soit de gerre; ne m'en otroiés ja rienz quere dont ne sieve vous volentez; or en dites que m'en louez .
» Entr'euz l'i client li baron que li roys a moult grant raison , qui Troÿenz veult retenir , car se il le veulent servir , il le porroient moult bien faire : senz est se il les puet atraire .
Drancés s'en est en piez levez , uns riches hom moult enparlez et qui moult ert de haut paraje; nen ot en la cort nul plus saige , ne miex contast rainaublement , ne miex feïst .
I .
jugement , ne miex seüst en cort parler ne .
I .
bien grant conseil donner .
De parolle ert moult engigneus , mais n'estoit pas chevalereus .
« Sire , fait il , or respondray por touz cez autres , mais bien say que Turnus me het a grant tort .
Au miex que je puis m'en deport , je m'en garray bien tout oan , car ne pris gaires son bouban; sor moy ne cort pas sis destrois , nel blandiray ja nule foys .
Ne m'en tairay naient por lui ce que j'en say et que j'en cui .
Tu as ce dit , et si est senz que pays feras aus Troÿenz; de ta terre lor veulz donner se il s'i veulent arester .
Mais tu diz poy , ce nous est vis , quant les retiens en ton pays : donne ta fille a Eneas , a lor seignor; tu l'octroias quant vindrent ci si messaigier .
Tu ne la puez miex emploier nous louons bien cest mariage , ou y avras ja grant domaige que ne li as ceste donnee .
Maint homme l'ont ja comparee; encore en yert fait moult naauz se de couvenant li defauz .
Turnus ne veult que cil la prenge , avoir le veult si le chalenge , dit que la femme doit avoir et de la terre l'as fait hoir , et tout li feïs afier : ne la povez aillors donner .
Se puis en as fet nul octroit au Troyen , n'est mie droit , ne n'en perdra naient por toy , il s'en fait ja seigneur et roy , et dit n'en perdera naient ne soit vendu moult chierement; ainz y morront .
III .
C. miliers que gent de pié que chevaliers .
Il les y met legierement , car ce ne li couste naient; moult l'en est poy , ce m'est avis , se nous en sommes toit occis .
A ce seroit il or son vuel , il en feroit assez biau duel se il avoit la terre en pays et la femme , ne querroit mais; ne li chaut rien qui mors en fust mais que aprez lui tout eüst .
Nous disommes entre nous ci qu'il ne devroit mie estre ainsi , mais quant il veult ta fille avoir et que faces de lui ton oir , se il la veult et il tant l'oint , et Eneas nul droit n'i claint , si s'en combate encontre lui .
Entr'euz la departent il dui , chascunz i soit por son besoing , et nous nous esterons .
de Loing; et qui vaintra , nous le verron , de bout a lui tout nous tendron .
Seulz la conquiere et seulz l'ait; n'est mie bien s'autrement voit .
» Turnus oÿ que Drancés dist , d'ire , de mautalent fremist , sailli avant , si li a dit : « Nous comquerons pour vous petit .
Toz est encor sainz vostre escus , onc au besoing ne fu veüs .
Se avions plais a tenir , moult vous y feriez oÿr; vous nous esparleriez touz , illuec seriez vous moult prous .
Mais la ou vous doiez combatre , ne vous voulé vous mie embatre : il s'i embat tiex quil compere; n'i a des enfanz vostre mere ne mais vous seul , ce esgardez , s'est grant sen , de Loing estez .
Vous n'estes pas musars ne fox; se vous ne cremïez les cops , bien tost iriez vous avant; fferiez y de maintenant; se cil a cui combateriez avoient touz les poinz liez .
Vos armes sont chier achetees , si doivent bien estre gardees; se vostre escus estoit peciez , vous en seriez trop damagiez; tant com l'aurez sain et entier ne donrois en autre denier .
Cheval avez courant moult tost , n'a si isnel en toute l'ost , mais vous l'avez si bien apris , s'il voit armes , tost est restiz , mais moult est bien duis de fuir , a lui ne se puét nulz tenir .
Si un poy vous tornez a destrece , plus vous fiez en s'isnelece que ne faites en vostre espee; ja par vous n'iert ensangletee .
De parole vous sorpoez , a la langue vous combatez; ne conquerray noient por vous , mauvaisement seray rescoz par vostre escu , par vostre lance .
En vous ay je poy de fiance , ne la meschine ne la terre ne cuit je pas par vous conquerre .
» Drancés a la parole oÿe que Turnus dist par fellonnie : de couardise l'a noté .
Dist lui : « Ce est bien verne ne m'en mis onques a grant fez , ne ne feray mie oan mais; moult doit bien estre en l'afaire cil qui tout cuide le preu traire , ou la perte sor lui revert , je n'i gaaing ne je n'i pert; se je mon cors en puis garder , ne me lairay mie afoler; se je gissoie mors tous frois , ne m'en plainderoys nule foys .
Assez vous voy or grant duel faire , plaindre , plourer , vos chevelz traire por ceulz qui par vous sont tuit mort .
Moult en estes de bel confort !
Au duel que faire vous en voy , ferïez vous assez de moy .
Se j'en ere por vous occis , et vous eussiez tout le pays , et menissiez vostre ponnee , m'ame seroit beneüree; quant tendriez la fille au roy , vous ferïez biau duel por moy : moult m'averiez tost oublié !
Ça en amer m'en sui gardez , si feray je encor aprez .
Par foy , ce n'est mie Drancés qui tant veulle ore por vous faire !
Ne vous en quier losenge traire que por vous veuille ore morir .
[ Ne revoil pas a tant venir; ] de moie part vous diray voir : si com voulez le tout avoir , primes la femme , puis la terre , si le vous lairay je conquerre .
» Il s'en toma devers le roy .
« Sire , fait il , entent a moy , la fin avons ci deparlee , si doit bien estre recordee; tuit y entendent ti baron , otroient li , sil est raison .
Ta fille au Troïen donras , o ta terre l'enteras , et se Turnus la veult deffendre , bataille em puet envers lui prendre : se cors a cors la puet conquere , si ait la femme et la terre .
Bien disons pas ne l'octroion que mure mais s'uns d'euz non .
» Turnus sailli avant en piez , envers le roy s'est aproismiez; de la bataille tent son gaige illuec , voiant tout le barnaige , et dit que toute fins en ert par seul son cors s'il la comquiert , et quant la cors le roy l'octroie , bien est drois que l'en la fin voie .
Li roys li vit son gaige tendre , mais ne le voult mie encor prendre , dist que primes envoiera au Troÿen , si li mandera qu'ore sera fins de la guerre se par son cors la puet conquere : « Bataille avra se il l'octroie , li jors soit pris que l'en la voie; en celle isle de la defors n'i ait que seulement lor cors , et qui vaintra l'autre en bataille si avra tout conquis sanz faille .
» Ainsi l'a octroié Turnus; li roys esgarde , n'i a plus , quelz mesaiges y trametra , quoy et par cui li mandera .
Quant il erent en cel esgart cui envoiaissent celle part , I .
messaige vint acorant parmi la salle , moult criant que li Troïen sont venu , par le paÿs sont espandu; assaillir veullent la cité .
Trop a li parlemenz duré; en la sale ot grant trepeil , departi se sont du conseil; saillent tuit suz , plus n'i demorent , et qui ainz ainz aus armes corent .
Toute la fins est oublïee que il avoient porparlee : Turnus tout seul et Eneas par lor .
II .
cors ne feront pas , ainz y ferront ensamble tuit .
Ffremist la ville toute et bruit , espez sera ja li tornois , ja y gerront mil de toz frois .
Et cil apriment la cité , li borjois sont amont monté , portent pierres et peulz agus , espiez et lances et escus .
Dames , borjoises et pucelles vont aus temples et aus chapeles et sacrefient aus autiex , et prient toutes a lor diex qu'il deffendent la ville et gardent que ne la preignent ne ne l'ardent li Troïen qui defors sont et en la ville assiz les ont .
Turnus fu arivez tout premiers et ot .
XX .
mile chevaliers .
Il vait avant et cil aprez; desarmé a veü Drancés , dist : « Moult par croist hui grant joie et moult grant preu a celz de Troie que vous armes sont ore en gaige; moult feïssiez ja grant damaige , la morte gent le comparast , vous en feïssiez hui grant gast .
» Drancés li dist : « Por vostre afaire ne quier je ja m'espee traire , ne mon escu n'en quier porter , cop reçoivre ne cop donner .
Vous qui le tout voulez conquerre , par vostre cors finez la guerre , mais ce ne voulez vous naient , flaire voulez par nostre gent .
.
XX .
mile metez devant vous qui ja por vous n'ierent rescous .
Vous savez ce n'est pas geus , peril est d'omme en touz leus; tant com porrois gent aramir qu'il se laissent por vous morir , n'irois mie avant au besoing , derrier eulz esterois de Loing .
Vers moy en parlez vous en vain : vous avez la loy au vilain , qui la endroit hue son chien ou il n'iroit por nule rien , et vous le faites ensement , car vous hüez la vostre gent ou vous ne voulez aler pas .
La fors vous atent Eneas , qui la femme vint chalengier .
Alez , la vous povez vengier !
Poigniez le destrier chastelain !
Vous voudriez par autre main le serpent traire du buison !
Moult fait por fol et por bricon qui vous en suit a tel folie , sachiez ce ne seray je mie , n'en bateray pas les buissons por ce qu'en mengiez les moisson .
» Atant Turnus point le cheval , vient jusqu'a la porte aval .
Illuec a Camille trouvee ou elle l'atent toute armee; bien ot .
III .
mille chevaliers toz conraez sor lor destriers; n'i a celui n'ait a devise congnoissance de mainte guise .
Camille ot moult belle maisnie et si fu bien appareillie , et sist dessor .
I .
vair destrier qui valoit d'autres .
I .
millier .
D'ermine estoit la couverture , environ ert la bendeüre d'une porpre toute vermeille; moult ert bien faite a grant merveille et autressi sa connoissance .
Apoiee estoit sor sa lance , a son col avoit son escu a boucle d'or , d'ivoire fu , et la guinge estoit d'orfrois .
Ses haubers fu blans comme nois , et ses hyaumes luisans et clers , de fin or estoit li cerclers .
La coife du hauberc fu faite en telle maniere qu'elle ot traite sa bloie crine de defors , et li couvrirent tout le cors; derier li venteloit aval dessor la crupe du cheval .
Turnus la vit , celle part vait , la meschine vers lui se trait , parla a lui en souriant : « Vous nous alez trop demorant; la fors sont ja lor correour , et nous demoron toute jor; se ne vous eüse atendu , contr'euz fuissons la fors issu , ja en eussons occis .
III .
cens; il nous ont enclos ça dedens; por poy ne samble couardise que nous tarjons ci en tel guise .
» Turnus respondi la pucelle : « Dame , fait il , une nouvelle vous veul dire que j'ay 09e .
Bien say par une moie espie que Eneas est Loing arriere et passera une cherriere qui est dessouz une sapoie; encombree est forment la voie , onques nul meillor leu ne vi por assaillir son anemi .
El bois m'en iray esbuchièr dessus por le chemin gaitier , et s'il entre en la charriere , avant ne passera il mie que il ne perde ainçois la vie .
.
I .
hom en occist bien telz cent , car deffense n'i vault naient .
Se illuec le puis entreprendre , moult par li cuit grant estor rendre .
.
M. chevaliers menray o moi , vous remaindrez ci au tornoy , et Mesapus o vous remaigne; bien avra en vostre compaigne plus de .
XX .
mille chevaliers estre la gelde et les argièrs .
» Ainsint l'a Camille octroie , et Turnus prent de li congié; o sa gent s'est mis a la voie , enbusca soy en la sapoie : s'ore s'i embat Eneas , desconfiz yert a cel trespas .
Camille yssi fors au tornoy , .
C. pucelles mena o soy , bien armees de couvertures , tout de diverses armeüres : moult par y ot belle compaigne quant eulz furent fors en la plaine .
Li Troïen les esgarderent , a grant merveille les douterent .
Quant poignoient a euz damesses , cuidoient que fuissent deuesses qui deffendissent la cité; moult en furent tuit effreé , ne s'osoient vers eulz deffendre ne n'en vouloient une atendre; a merveilles les redoutoient .
Les puceles les enchauçoient quant cil vers eulz nes defendoient , n'est merveille s'els y feroient .
Moult y fierent bien les meschines , gesir les font par les eschines , moult firent sanc en poy de temps .
Orsilicus , uns Troïens , vit les meschines si combatre , ferir et chevaliers abatre; il trait , si fiert une danzelle , Larine ot non , sor la mamele; abatue l'a du destrier , morte chaÿ jus ou gravier .
Li Troïen qui cel cop virent a grant merveille s'esjoïrent; quant il virent qu'elles estoient tiex femmes que morir pooient .
Acoillent les de maintenant , des qu'a rues les vont menant; en la cité les rembatirent .
Li Troïen tant y ferirent des mors ont la porte estoupee; se dont fust delivre l'entree , sanz contredit fuissent entré communement en la cité , mais de ces mors y gissoit tant que ne pueent aler avant .
Et cil qui erent sus es tors , as murs et par les aleors , traient , lancent , granz pierres ruent; trop erent pres , assez en tuent .
I .
poy se sont arriere trait; Mesapus .
I .
assaut lor fait , et Camille qui o lui fu .
Ffors es plainz champs sont revenu , la recommence li tornois; li Troÿen par .
IIII .
foys les menerent en tel maniere , fferant en la cité arriere , et cil touz tenz les remenoient ffors es champs ou il tornoient .
Camille point parmi les rens , souvent jouste aus Troïens , tiex .
C. en y fait enverser , onc ne porent puis relever .
Bien fiert de lance , miex d'espee , a grant merveille estoit doutee ne getoit point son cop en vain : qui ferus estoit de sa main ne languissoit pas longuement , mire ne li valoit naient .
La mort sivoit son cop touz tenz; n'i avoit neant de deffenz por bon hauberc , por bon escu : [ de i feroit de grant vertu .
Bien i feroient les pucelles , as Troiens font voidier selles , verser i font maint chevalier , dont li cheval vont estraier .
Par le champ gisent li escu , ] li confanon a or batu , lances , espees , haubers fourbis , couvertures , hyaumes brunis .
Quel part que les pucelles vont , li Troïen voie lor font , nes povoient mais plus souffrir , si commencierent a fuir .
Tarcons , .
I .
Troiens , les voit , celle part point tantost tot droit .
Il lor commence a huier : « Ou fuiez vous , mauvais guerrier ?
Tornez arriere en la place .
Dont ne savez vous qui vous chace ?
Ce sont femmes !
Or ait vergoigne qui por elles fuit de besoigne .
N'allez avant , estez arriere , ne doutez point; chascuns i fiere !
» Vers Camille se retorna , moult fierement l'araisonna .
« Dame , fait il , qui estes vous qui ci vous embatez seur nous ?
Nos chevaliers vous voi abatre : femme ne doit mie combatre se par nuit non et en gissant , la puet faire homme recreant; mais ja nul preudom o l'escu par femme ne sera vaincu .
Laissiez ester desmesurance , l'escu metez jus et la lance , et le hauberc qui trop vous blece; ne moustrez point vostre prouesce .
Ce n'est mie vostre mestier , mais bien filer , coudre ou taillier; en belle chambre soz cortine ffait bon combatre o tel meschine .
Venistes ça por vous moustrer ?
Je ne vous veul mie acheter .
Pour quant blanche vous voi et bloie : .
IIII .
deniers ai ci de Troie , qui sont moult bon , de fin or tuit; ceuz vous donra por mon deduit une piece mener o vous; je n'en seray point trop jalous , bailleray vous aus escuiers .
Bien vous veul vendre mes deniers : se tant y perch , point ne m'en plaing , vous en avrez double gaaing l'un ert que de mon or avrez , l'autre que vostrè bon ferez; mais ne vous souffiroit naient , je cuit , se il estoient cent; vous en porriez estre lassee , mais ne seriez mie saoulee .
» Camille ot honte et grant ire de ce qu'elle li oÿ dire; le bon cheval broiche et point , vers Tarson vait et a lui joint .
Elle le feri de grant vertu dessor la boucle de l'escu , d'ore en autre li a brisié et l'auberc treilliz desmaillié; mort le trebuche du destrier , puis li a dit en reprouvier : « Ne ving point ça por moy mostrer ne por putaige demener , mais pour faire chevalerie .
Vostre denier ne veul je mie , trop avez fait folle bargaigne; je ne vif mie de tel gaaigne; miex say abatre .
I .
chevalier que acoller ne donoier ne say mie combatre enverse .
» Atant poignent a la traverse dui chevalier qui l'ont ferne; por .
II .
lances ne se remue ne ne se parti de la selle .
Taparge , une seue pucelle , point celle part a la rescousse; l'un feri , s'a sa lance estorse , l'espee trait au trestorner , Si li a fait le chief voler .
Camille ra l'autre fera , moult chierement li a vendu le cop que il li a donné : moult chierement l'ont comparé .
Uns Troyens , Arans ot non , cil ne faisoit se guetier non comme Camille le faisoit , com elle joustoit , tomoioit , com elle aloit par le tomoy .
Ne se fioit pas tant en soy que il osast o li jouster n'un seul pas devant li aler , mais de derriere la sivoit a chascun pas qu'elle faisoit .
Il y estoit touz tens en aise savoir s'i veïst leu ne aise qu'il la ferist en son talant , ou de bien pres ou en alant .
Quel part que la pucelle vait , touz tens Aranz est en agait et touz garniz de li ferir , se il en puet en leu venir .
Elle nel set ne ne le voit , ne nulle garde n'en avoit qu'on le deüst gaitier derriere ne parsuivre de tel maniere .
Chorés estoit en cel tomoy , ce ert .
I .
prestres de lor loy , Troyens ert , de grant valor .
Il n'i avoit .
I .
seul des lor qui si richement fust armés , vis ert qu'il ert trestoz dorez : a or ert toute s'armeüre et connoissance et couverture , et avoit .
I .
hyaume tant cler que l'en nel povoit esgarder : contre soleil reflambioit .
Sus et chief une pierre avoit qui estoit de maintes coulors; en fin or sist , taillie a Hors; touz li cercles et li nasalz ert a pierres et a esmaiz .
Camille a le hyaume aperçu au Troÿen , qui riches fu; porpense soy , s'elle ne l'a , mauvaisement se prisera .
Le cheval broiche sel requiert , sor l'escu d'or tel cop le fiert l'auberc desmaile et derrompt , si le trebuche en .
I .
mont .
Elle a sa reigne retenue , du bon cheval est descendue; la vait ou cil gist en la place , le hyaume saisist et deslace .
De grant naient s'est entremise , mais ainsi vait de couvoitise : mainte chose couvoite l'en dont l'en n'avra ja se mal non .
Elle s'en peust bien consirer , ne li laira ja retomer , mais maulz et sa mort y gissoit la ou dessor le mort estoit .
Arans estoit de l'autre part , qui l'agaitoit , si tint .
I .
dan , lancié li a par grant vertu; par son la guige de l'escu , dejouste la senestre aisselle , li fiert et cuer soz la mamelle .
Elle chiet morte , lié se firent li Troÿen qui cel cop virent; Arans fu liez , qui ce ot fait , et ot pouor , fuiant s'en vait .
Une pucelle l'a veü et point aprés , si l'a fern que mort l'abat , puis li a dit « Ceste joie a duré petit : de ma dame ai pris venjance , vous n'en ferez jamais vantance .
» Camille jut a terre morte , sa maisnie s'en desconforte; guerpi ont le tornoiement , celle part vont isnellement .
Grant duel demainent ses puceles .
Ses mainz , qui tant estoient beles , en poy d'eure furent nercies , et ses faces toutes persies; sa tendre char toute muee .
En la cité l'en ont portée .
Grant duel demainent cil dedenz , remés est li tornoiemens .
Turnus estoit en son agait , uns mesaiges noncier li vait que morte estoit la damoyselle .
Quant il en oÿ la nouvelle , de duel cuida vis erragier .
Il ne se voult plus atargier , de l'agait ist de la sapoie , et Eneas par autre voie de la forest estoit issus , defors ou plain estoit venus .
Il se sont bien entrechoisis; pres chevaucent les anemis , mais ne se voudrent aproichier por jouster ne por tornoier , car assez bas vespre estoit .
Turnus vait a Laurente droit , et trouva morte la mescine : plorent li rois et la raÿne , borjois et dames et serjant , duel font li petit et li grant .
Tuit regretent la damoisele qui tant ert preus et tant ert belle , et ( fient tuit que mare fu; fforment lor est mesavenu , moult ont perdue grant aïe , afloibie est lor partie .
Moult souvent se pamoit Turnus , dist qu'il n'a soing de vivre plus , quant la pucelle est por lui morte; de nule rien ne se conforte que il oie ne que l'en li die : en non chaloir a mis sa vie .
Eneas est defors Laurente , et dist qu'il y metra s'entente a ce que la cité soit prise : n'en tornera en nule guise desi que sa guerre ait finee .
Li chevalier de la contree , li païsant , li vavasor , et li baron tuit li pluisor venu li sont de bout aidier , car moult cremoient le dangier que Turnus lor voudroit mener s'il le povoit sormonter .
Li pais tout o lui s'alie , Si li prametent grant aïe .
Il commença a avesprer , et le soleil a resconser; de la cité ont envoie a Eneas , si l'ont proié qu'il lor doinse trieves .
VIII .
dis , si enterreront les occis et lor chevaux refreschiront , euz meïsmes que penez sont , et il refacent autretel .
Otroia le lor , n'i ot el .
Devant Laurente ot .
I .
moncel , jadiz fu siege a .
I .
chastel; entor estoit bons li fossés , se .
I .
petit fust reparez , auques y ot de forteresce .
Dedenz duroit bien la planece grans .
IIII .
trais d'une arbalestre .
Dans Eneas illuec s'areste , auques y avoit de defens .
Il appella ses Troyens , illuec rouva fichier sa tente , que l'en la voie de Laurente .
A la lune ont la nuit ovré , portendu ont tout le fossé d'une tente qu'ot Eneas , de diverses coulors de dras , ffait par listes et par meriax , o bretesches et o cretiaus; tout ert ainsi ouvré en tiere comme quarrel sont en misiere .
De Loing sambloit estre chastel , a grant merveille par ert bel; n'en mie fait por forteresce , mais por biauté et por leesce .
Tout environ fu portendus o peulz , o cordes et o fus .
Lor chastel ont moult tost drecié; quant defors l'ont appareillié , dedenz ont lor tentes assises , .
M. et .
V .
C. de maintes guises .
Eneas fist tendre en milieu son tref que il conquist d'un Grieu : li trés , estoit de cent colors , taillié a bestes et a Hors , et a girons et a taviaus , et a bandes et a meriaus .
Desor touz les autres paroit , donjon sambloit , que granz estoit : .
I .
aigle d'or ot en son mis que on veoit par le paÿs .
Toute la nuit ont tant ouvré que il orent tot apresté et lor tentes assis par rues , et lor cordes toutes tendues , et lor chaste ] bien afermé tout environ sor le fossé : Assez fu tost mis li chastiax , ne fu pas fors , mais il fu biaus .
Quant vint a l'endemain au jor , cil de Laurente li pluisor et cil qui sor le mur estoient a batailles , le chaste ] voient , les tentes et les pavillons; pluisor cuident que soient donjons .
Tuit ont oÿ par la cité que li Troïen ont moult ouvré , qui la nuit ont .
I .
chastel fait .
Chascuns qui l'ot courant y vait , desor le mur le vont veoir et afichent trestuit por voir qu'il est de pierre et de mortier , et que cil sont moult bon ouvrier qui tant ont fait et tant ouvré , en une corte nuit d'esté , que autres hommes .
IIII .
tans ne feroient mie en .
IIII .
anz .
Moult fait vers eulz mal guerroier , a conquere ne sont ligier , car moult sont duit de mal souffrir , ne font nul samblant de fuir .
Grant paour ont en la cité , fforment y sont toit esfreé; lor roy blament , n'en peuent mes , de ce qu'as Troïens ne fait pais .
Turnus fist par matin banir que les mors aillent enfoïr; et il y vont , fait sont li rez , ars sont li mort et enterrez; a la coustume du pais les ont ars et en terre mis .
Turnus estoit en la cité , moult se tenoit por mal mené de Camille , qui morte estoit , griement de li se complaignoit : « Helas , fait il , quel destinee !
Moult m'est Fortune destornee !
Onc ne me pot nul bien venir de ceste guerre maintenir , ne onques puis que li Troien vindrent par deça seur le mien .
Je le deüsse seul comparer , sor moy deüst il retomer , non pas sor vous , gentilz pucelle .
Tant estiez courtoise et belle , et tant amiez chevalerie , vous avïé changié la vie .
Ne fu ferne de nul paraige qui empreïst cest vasselage ne qui de ce s'entremeïst .
Grant mal me fist qui vous occist , perdu en ay por vostre mort a tous temps joie et deport .
Vous venistes a mon service , si vous y estes du tout mise; malles soudees en avez !
Moult en est Pallas comparez , .
I .
chevalier que lor occis , car or le m'ont bien en leu mis , le contrepois m'ont bien rendu , par vous m'ont il tout confondu .
Perdu en ay ore ma vie , afloibie en est ma partie qui maintenue estoit par vous; ne say par cui soie rescous .
Vous estïez a mon besoing preste , ou fust ou pres ou Loing : mar fu onques vostre valor .
D'autres femmes estiez la flor : onques Nature , ce me samble , en .
I .
cors n'ajousta ensamble si grant prouesce o tel biauté .
Qui voudroit dire venté , il sambleroit que ce fust fable; moult par estoient dessamblable vostre valor et vostre aaige , vostre vis et vostre coraje; vous estïez une danzele cortoise , a merveilles belle , si estïez hardie et forte .
Ja le couart qui vous a morte ne vous osast seul esgarder s'il vous veïst vers lui torner : il vous feri soudeement , ne vous vint mie par devant .
Helas !
dolenz , tant mar y mui !
Ou ere je quant je n'i fui ?
Ne fuisiez mie ainssi occise , greignor garde fust de vous prise; n'i morissiez ainssi naient , je vous gardaisse foiellment comme la moie chiere amie .
Je ne say mais que je vous die , mais dolenz sui de vostre mort , jamais ne cuit avoir confort .
» Turnus se dementoit forment , et moult se repasmoit souvent et regretoit la damoiselle .
Atant la gent Camille apelle .
il fist les pucelles venir , lor dame lor fist desvestir .
Elle estoit toute ensangletee , d'une yaue rose l'ont lavee , sa blonde crine ont trenchie , aprés l'ont arimatisie .
Et bausme et mierre i ot plenté , le cors en ont bien conraé .
D'un drap de soie d'Aumarie ffu la meschine ensevelie , et puis l'ont mise en une biere qui moult fu; riche et moult fu chiere : li barres et li dui limon ffurent de la dent d'un poisson , a or furent tuit entretaillié , et a pierres appareillié .
De cordes lïees fu touz li , laceïs qui fu dessouz , li lis fu de coton emplis , et de soie ot mis .
I .
tappis .
Coute de paile ot en la bierre , qui couvri toute la litiere; li payles dont la coute fu fu touz ouvrez a or menu .
Cataplate moult chier estoit , nulz meilleurs pailes n'est a droit; la coute fu longue et lee , de cafe en bafe estoit bordee .
Coissin de paile tribulat ot a son chief quil souslevast , et dedessuz .
I .
oreillier; la toye fu d'un drap moult chier , et fu cousus tous de fresiaus; la plume fu de tiex oysiaus qui en ces terres lassus sont , li roy en lor pales les ont .
Icil oysel ont non calade , tel nature ont que un malade puet en euz asperimenter s'il doit morir ne respasser; Qui homme amaine devant , s'il doit vivre en avant , li calades le set et voit , en mi le vis l'esgarde droit , et se morir doit de cel mal , il en moustre sine mortal : son chief tome d'autre partie , le malade ne verra mie .
Illuec dessus jut la meschine; .
I .
couvertoir de sebeline ot dessoz li , bien fu orlez , tout environ engoulez; volz fu de paile emperial .
Desor la biere ot .
I .
casai de vert cendal et de vermeil , por tenir l'ombre du soleil .
Quant il ont tout appareillié , .
IIII .
bons mulz ont atachié a la bierre souef porter .
Quant apresté furent d'errer , de la salle sont issu fors .
Turnus a convoié le cors; aprés la biere vont plorant , dementent soy , font duel si grant .
La bierre convoioit li rois , li chevalier et li borjois , dames , bourjoises et enfant empres vont tuit grant duel menant; par les rues ou la biere entre plorent , corent trestuit soentre .
Moult ot grant duel en la cité , a merveilles sont effraé , tout fors de la cité la mainent , au departir grant duel demainent .
Li rois s'en torna a itant , Turnus ala grant piece avant puis que furent tuit retorné grant Hue Loing de la cité .
Au departir baisa defors .
C. foys la biere ou gist le cors; plus de .
XXX .
foys se pama , a grant paine s'en retorrea .
Vont s'en cil qui le cors en mainent et de l'errer forment se painent tant qu'il soient en lor pays; il y mistrent bien .
XV .
dis .
Quant il vindrent a la cité , le duel ont tout renouvellé; quant la nouvelle fu ope , la ville fu toute estormie .
Encontre li courent plorant , duel font li petit et li grant : toute la gent est effraee .
Au temple ont la dame portee , illuec la garderent .
III .
mois si chevalier et si borjois , si serjant , si baron fievé , tant que il orent apresté la sepulture ou gerroit; n'ot et siecle si belle a droit , si est merveilles en cest mont; de toutes celles qui y sont n'i a nulle qui soit greignor ne plus estrange ne meillor .
Pres du temple ot une planesce close de mur en reondesce; la place estoit large dedenz , de marbre estoit li pavemenz .
Il y avoit .
IIII .
perrons tailliez en guise de lÿons , moult maistrement y furent mis; et desor ot .
II .
ars assis , en croiz estoient , volz amont , longues taillié reont; droit en mi furent assamblé , [ par maistrie furent soudé .
] Dessus sor la jointure droit .
I .
granz pilers assis estoit , de marbre de mainte color .
.
VII .
granz toises ot de hautor la base qui seoit desouz et li pilers fu tailliez toz a Hors , a bisses , a oisiaus et autressi li chapitiaus .
Lassuz amont sor la cimaise ot fait une œuvre qui s'elaise; ffors s'eslaisoit moult ygaument tout environ reondement; tout a compas tant s'estendoit qu'en touz senz .
XX .
piez avoit .
De dessuz cel envasement ot fait .
I .
bel entablement; illuec ert la maisire assise droit encontremont , en tel guise que dedenz fu toute enterine : n'i ot fenestre ne verrine; defors ot .
XVI .
pillerés tout environ fait a archés .
La maisiere qui ert dessus .
X. piez ert haute , .
I .
poy plus; defors estoit toute triffoire , desseure avoit .
I .
corvoire , dessus estoit a pavement et ot moult grant envasement qui a compas fors s'estendoit plus que li premiers ne faisoit .
Dessor fu la maisiere assise , bien ouvree en autre guise que celle de desoz n'estoit : .
XX .
piez en contremont avoit , .
XXX .
pilers ot environ a ars de moult belle façon .
[ Altre volte sist ensement de desus cele et pavement , ] Li envasemenz fors aloit tout environ , qui plus duroit que li premiers ne li secons; a compas estoit fais toz roons , a oevre d'estrange maniere .
Desor sist la tierce maisiere qui .
XXX .
piez ot de hautor , pilers ot assis tout entor au double qu'il n'avoit dessoz , archés y ot triphuire toz .
Sor la tierce maisiere amont ot .
I .
chapel vols tout roont; de desor cel entablement ffu acordé maistrement la couverture de dessus; ffu bien roiste .
C. piés ou plus , de manete ert la couverture par girons a entailleüre , et o taviaus de mainte guise .
Dessor ot une aguille assise a .
III .
poumiaus dorez entor; de desore ot .
I .
miroior : illuec pooit bien l'en veoir quant l'en s'i vendroit asseoir , ou fust par mer ou fust par terre , jamais ne fust conquis par guerre .
Bien verroient au miroior qui ert assiz en son la tor lor anemis vers euz venir , dont se povoient bien garnir , appareillier a euz deffendre; n'erent pas legier a sorprendre .
Greignor merveille n'estuet guerre que ceste est en nulle terre des deus ars qui grailles estoient et si grant œuvre soustenoient , et du piler qui ert en son qui soustenoit ytel maison qui fors de lui Loing s'estendoit; et dessor cele .
I .
autre estoit qui plus de celle s'eslaisoit; [ une greignor sor cele en ot , ] bien ert large celle dessus bien .
III .
tans que celle de jus; quanque l'uevre aloit montant , plus comprenoit en eslaisant .
Grant merveille sambloit a tous : plus grande ert dessus que dessous; bien retenoient li pluisor a merveille le miroior .
Sus en la voulte daaraine , amont en la plus souveraine qui painte ert de mainte color , a or , a pierres tout entor , illuec ot on la tombe mise .
Camille vestent de chemise et d'un bliaut de baudekin; coronne ot en son chief d'or fin , le septre tint en sa main destre , dessor son pis tint sa senestre .
Enmi la voulte fu assise la tombe ou Camille fu mise; d'electre fu li sarques tous , .
IIII .
ymages d'or ot dessous , qui le soustindrent a .
IIII .
cors .
Vaissiaus ot assis lés le cors , plains de basme et de licors , por rafreschir la des oudors .
Dessus fu li couvercles mis , moult soutilment y fu assis , tout fu entier d'un calsidoine , de jagonces et de sardoine .
D'autres pierres menu triblees , de sanc de serpent destemprees , ffu li mortiers tout seelés et li sarqueus bien assamblés .
Une liste ot d'or et tombel , ffait y ot letres a neel , son espitafe y fu escris .
La letre sone , li vers dit : « Ci gist Camille la pucelle , qui moult fu preus et moult fu belle , qui moult ama chevalerie et maintint la toute sa vie .
En porter armes mist s'entente , occise fu dessouz Laurente .
» Desor la tombe , ou milieu droit , une chaine d'or y pendoit , amont ert mise en la polie [ et descendoit par grant mestrie .
] A l'un des chiez de la chaine pendi la lampe qui fu plaine d'un chier uille de tel maniere que moult jete clere lumiere , ne ja por feu ne defaura , touz tens ardoit , touz tens dura .
Celle lampe fu alumee , touz jors ardra mais a duree s'en ne la brise ne abat .
Elle ert de jagonce granat , n'ot de son grant si chier vaissel en tout le siecle ne si bel .
Li autre chief de la chaine qui la lampe conduit et maine , a .
I .
piler de travers vint , .
I .
coulon d'or et bec le tint; soudez estoit sor la cimaise , de la tumbe ert assis en aise .
Jamais la lampe ne cherra tant com li coulons la tendra; il la tendra touz tens mais bien se n'estoit seul por une rien : uns archiers ert de l'autre part , tresgetez fu par grant esgart , endroit le coulon ert assis sor .
I .
perron de marbre bis; son arc tout entesé tenoit et celle part visoit tout droit .
Li boujons estoit enchoiciez et ert ainssi appareilliez que le coulon de bout ferist tantost comme de corde issist .
Li archiers puet longue viser et touz tenk mais son arc teser : ja li bouzons mais n'en istroit se dedevant ce n'estendoit li laz d'une regeteüre qui appareillie ert de mesure , qui tenoit l'arc touz tens tendu; a .
I .
soffle fust tout perdu [ qui soflast la regeteore , et et destendist eneslore , ] et li archiers adonc trasist droit au coulon si l'abatist , dont fust la chaine rompue et la lampe toute espandue .
Quant Camille fu entomblee , l'uiserie fit estoupee , et tuit li aleoir deffont qui estoient lassuz amont par ou Camille fu portee; la sepulture ont delivree .
Endementiers que ce fu fait , li roys Latins voult faire plait aus Troïens d'acorder soy .
Turnus le sot , si vait au roy qui sa cort avoit assamblee , sa parolle li a moustree , a touz les autres ensement a descouvert tout son talent .
« Seignor , fait il , bien say et voy ne vous tenez pas toit o moy , li plus de vous me vont boisant , mais des icest jor en avant ne quier que nulz de vous me vaile; bien offre a faire ma bataille qui l'autre jor fu porparlee de moie part et creantee : combatray moy contre Eneas .
Li jors soit pris : se jel trespas , dont avray je le tout perdu , touz tens me tenez por vaincu; ja puis ne l'en mouvray contraire , l'onnor et la terre d'Itaire o Lavine quite li clain , ce est la rien que je plus ain : tout li lais quite , tout le prenge , se m'en defail , sanz nul chalenge .
Moult m'a a grant tort envaÿ , je li feray .
I .
geu parti : ou je l'occiray ou il moy; chascuns de nous s'estoise en soy; ne veuil que autre en muire mes par .
I .
de nous en iert la pays; le quel que soit morir estuet , ou ambedeus se estre puet .
Or en voie l'en le plus fort ou qui a droit ou qui a tort; se je en muir , ne me chaut puis se il tient ce qu'avoir ne puis; se je en puis estordre vis , je vous seray ainsi amis com vous le deservez o moy .
Et vous , sire , fait il au roy , metez terme de la bataille , ne cuidiez pas que m'en defaille , mandez le bien au traïtor , qui desraisnier veult vostre honnor , que je le veul vers lui deffendre ne n'ay mais soing de plus atendre; l'en le puet traire a une fin encore anuit ou le matin .
Les trives faillirent ersoir; pres nous est venus aseoir , par moy finera ceste guere se par mon cors le puis conquere , n'il n'avra homme en sa compaigne des Troÿens , qui ne s'en plaigne .
Assez lor feray puis mal traire , mar me chalengierent Ytaire .
» Li roys oÿ ce que dissoit Turnus que bataille vouloit; ne vouloit pas qu'il la feïst , oiant touz ses barons li dist : « Amis , dist il , entent a moy .
Un couvenant feïs vers moy de ma fille que te donnay , et de ma terre t'eritay bien a passé plus de .
VII .
anz .
Ne t'en puis mie estre garans contre les diex qui tout octrient , a Eneas trestout aident .
Ja contre lui ne metras fin; ce nous crient nostre devin que ça l'ont li dieu amené et d'Itaire l'ont berné .
Quant li dieu veulent que il l'ait , tu veulz enprendre trop fort plait , qui combatre t'en veulz o lui : meschera t'en , si com je cui .
Je ay moult pitié de toy , lay ce ester et si me croy , assez porras aillors choisir autres femmes a ton plaisir; ceste li laisse en pais avoir , pren la moitié de mon avoir , si laisse ester ycest desroy; je ay moult grant pitié de toy .
» Turnus respont : « Or oy enfance .
De moy n'aiez vous ja pesance ne ne vous en soit ja noiant s'il m'en chiet bien ou malement .
Ne quier ja qu'en soiez en cure : vous me failliez tuit de droiture , ma femme me voilliez tolir et me rouvez aillors choisir , et clam quites nous couvenans , mais je n'ere villz recreanz .
A Eneas faites savoir , se la bataille veult avoir , demain me trouvera tot prest; li quiex qui mure , finz en est , tout ait qui autre comquera , trametez y cui vous plaira .
» Li roys oÿ de la bataille que la fera Turnus sanz faille; aprés la voult aterminer , ne quiert pas .
longue demorer .
Moult li poise qu'il la veult faire; quant voit que ne l'en puet retraire , ses messaiges appareilla , au Troyen les en envoia .
Manda lui qu'a l'uitisme jor , en .
I .
isle dessouz la tor , ffust la bataille par eulz Turnus l'aatissoit touz seulz , et qui vaintra tout ait en fin .
Li mes s'en torrent par matin , 'a Eneas en sont alé , defors sa tente l'ont trouvé .
Yl li ont dit que veult Turnus : par lor .
II .
cors , que n'i ait plus , soit celle guerre traite a fin; l'uitisme jor , bien par matin , le trouverra prest de bataille; et Eneas dit que sanz faille se combatra o lui cel jor , et qui vaintra si ait l'onnor .
La bataille est aterminee , d'ambedeuz pars fu creantee; endementiers ont trivez pris et ferme pais jusqu'a .
VIII .
diz .
En sa chambre estoit la roÿne; cel jor araisonna Lavine : « Belle , bien say et voy que cist maulz est meus por toy , qui a escil met cest pays et dont tant homme sont occis .
Turnus te veult avoir , qui t'aime , et Eneas vers lui te claime , et par force te veult comquerre , mais il le fait plus por la terre qu'il ne fait por toie amor : jamais ne t'amera nul jor .
Se puis savoir en nul endroit que de s'amor naient te soit , lui ne dois tu de rien amer , mais ton coraige dois torner et convoitier que Turnus t'ait , qui por t'amor sa terre lait por toy seule que veult avoir .
Moult par l'en dois bon gré savoir .
Ne l'aimes tu de bon coraje ?
Par foy , tu ez de tel aige que tu dois bien savoir d'amors et les engins et les estors , et les regars et les cligniers .
Tu t'i dois traire volentiers envers celui qui forment t'aime; celui qui a force te claime de tout ton cuer le dois haïr , qui ton seigneur te veult tolir .
Turnus est preus , sel dois amer .
- Je ne me say preu atorner .
Et tu en aprenz !
- Di le moy , que est amors ?
Ne say par foy .
Je nel te puis mie descrire .
- Qu'en savray dont , se ne l'oy dire ?
Ton cuer t'aprendra a amer .
- Si n'en orray autre parler ?
- Tu nel navras ja par parolle .
- Touz temps en cuit dont estre folle .
- Ainz en porras tost estre aprise .
Comfaitement , se n'i sui mise ?
- Commence , assez en savras puis .
- Et je comment , quant je ne truis qui me die que est amors ?
- Je te diray de ses dolors; de sa nature , que j'en say : bien me souvient que je amay; a paine en puet dire naient qui n'aime ou qui ne s'en sent .
S'ore avoies une enferté , miex savroies la venté des angoisses que sentiroies et des dolours que tu avroies .
Qui te voudroit dont demander , nel savroies miex aconter , qui en seroies bien certaine que je , qui tout seroie saine ?
- Oïl , miex li diroie asez .
Est dont amors enfermetez ?
- Nenil , mais moult petit en faut : une fievre quartaine vault .
Pire est assez que fievre agile , n'est pas retor quant l'en n'en sue .
D'amor estuet souvent suer et refroidier , fremir , trambler , et degeter et tressaillir , muer coulor et espamir , segloutre , veillier et plorer , giembre , plaindre , palir , penser : ce li estuet faire souvent qui bien aime et qui s'en sent .
Telle est amor et sa nature .
Se tu y veulz metre ta cure , souvent t'estavra endurer ce que tu m'os ci aconter et assez plus .
- N'en ay que faire .
- Por quoy ?
- Ne puis mie mal traire .
- Cist maulz est douz , ne l'eschiver !
- One de bon mal n'0ÿ parler .
- Amors n'est point de tel nature comme autre maulz .
- Je n'en ay cure .
- Et ja est ce si douce chose !
- Je n'en ay soing .
- Or t'en repose , tu ameras encor , ce croy , si nel feras mie par moy .
Ne m'en porras longues deçoivre : se puis savoir ne aperçoivre que ton cuer veuilles atorner au traïtor de Troye amer , a mes .
II .
poins t'estuet morir; ce ne puis je onques souffrir .
Turnus t'aime , si te veult prendre : vers lui dois tu t'amor entendre .
Aime le , fille !
- Je ne say .
- Jel t'ay moustré .
- Et je m'esmay !
- De quoy ?
- Des maus et des dolors qui touz tens vont suivant amors .
- Et ja est ce tout souatume .
Souef trait mal qui l'acoustume , et se il a .
I .
poy de mal , li biens s'en sive par igal .
Ris et joie vient de plourer , et grant deport vient de pamer , baisier vienent de baailier , embrasement vient de veillier , grant leesce vient de souspir , ffresche color vient de pallir .
El cors s'en suit la grant douiçor qui touz sanne li maus d'amor; sanz herbe boivre , sanz racine , a chascun mal fait sa mecine; n'i estuet oingement n'entrait , la plaie satine qu'il a fait; se il te veult un poi navrer , [ bien te savra enpres saner .
] Garde au temple confaitement Amor y est point soubtilment et tient .
II .
dars en sa main destre et une boiste en la senestre : li uns des dars est d'or en son , qui fait aimer; l'autre de pion qui fait haïr : deversement nauvre et point Amor forment .
Li dart moustrent qu'il puet navrer , et la boiste qu'il puet saner; sor lui n'estuet mire venir pour la plaie qu'il fait garir; il tient la mort et la santé , il resane quant a navré .
Moult doit l'en bien souffrir d'amor qui navre et sanne en .
I .
jor; moult dois estre de lui privee , des or te puet bien çaindre espee , bien dois estre demesuree se de lui te res aproichie , moult ameroies son servise , en poy d'eure t'avroit aprise ce que por moy savoir ne veulz .
Se tu t'en plainz et tu t'en duelz , toutes voies t'embellira , se tu as mal , moult te plaira .
Entenz tu encore naient ?
- Quant je ne l'ay , ne say comment !
- Ne te di je les trais d'amer ?
- Moult me samble sur et amer .
Ja vient aprés la grant douçor , ainz en a en moult grant doulor; Amors sane , quant a navré .
- Moult est ainçois chier acheté .
De quel chose ?
- De mal souffrir .
- Dont estuet chier espeneïr le bien , ainçois que l'en en ait .
- Ffoux est qui a escient fait dont l'en cuide tant mal avoir com oi nommer; n'en quier savoir .
Or sui a pais et a repoz , ne m'i metray , car je n'en oz , en tel destroit dont je n'ai cure; ffors est li maulz a desmesure .
Je n'enprendra oan amor dont cuit avoir mal ne dolor .
» Moult est sauvaige la meschine .
Atant la laissa la rogne , ne l'en voult dont plus efforcier quant voit que ne li a mestier .
Fermes trives et seürté ot entre ceulz de la cité et ceulz defors de l'autre part; nulz d'eulz n'a mez d'autre regart que le touche ne qu'i l'assaille desi qu'al jor de la bataille .
Eneas issi de sa tente , por esgarder ala Laurente , tout desarmé o grant compaigne; a cheval fu en une plaine qui ert aval desouz la tor .
Cil de la ville li pluisor vont aus creniaus del mur monter por les Trogens esgarder .
Ce dïent tuit communement que soz ciel n'a plus belle gent; bien sont vestu et conraé , mais touz les passe de biauté Eneas , qui lor sire estoit .
Moult le loe chascuns qui le voit , dïent que moult est genz et biaus , grant loz en font par ces creniaus .
Lavine fu en la tor sus , d'une fenestre esgarde jus , vit Eneas qui fu dessouz , fforment l'esgarde seur touz .
Moult li sambla et bel et gent , bien a oÿ comfaitement le loent tuit par la cité et de prouesce et de biauté; bien le nota en son coraige .
La ou elle fu en estaige , Amors l'a de son dart ferue; ainz que se fust d'illuec meüe , chanja elle .
C. foys coulor .
Or est cheoite en las d'Amor , ou veulle ou non , amer l'estuet .
Quant voit que eschiver nel puet , vers Eneas a atorné tot son coraje , son penser; por lui l'a mout Amors navree; la saiete li est coulee desi qu'al tuer soz la mamelle .
Toute ert seulle la damoiselle , l'uis de la chambre ala fremer , revint a la fenestre ester ou elle reçut le cop mortal .
D'illuec esgarda la aval , elle commence à tressuer , a refroidier et a trambler , souvent se pame et tressaut , seglout , fremist , li cuers li faut , degete soy , soufle et baaille : bien l'a Amors mis en sa taille .
Crie , ploure , gemist et brait; elle ne set qui ce lui fait ne qui son coraje commuet; demente soy , quant parler puet : « Lasse , fait elle , que ai je ?
Qui m'a sousprise ?
Que est ce ?
Orainz estoie toute saine , or sui toute pasmee et vaine .
Dedenz le cors une ardor sent , mais ne sai por qui si m'esprent , qui mon coraige me remue et dont je sui toute esperdue , dont mon cuer sent dolor mortal , se ce n'est ycest cuivert mal que ma mere me contoit hier , dont et me vouloit enseignier; ne say s'amor ou com a non , mais ne me fait se tout mal non .
Je cuit , mien escient , je ain , des or vendra bien a reclain; je sent les maux et la dolor que ma mere me dist d'amor .
Ou est li rasuaigemens , la boiste o toz les ongemens ?
Ce me disoit hier la rogne qu'Amors porte sa medicine et qu'il sane sempres sa plaie .
Ne cuit que je secors en aie; quant sa mecine me demore , ne say , lasse , qui me secore !
Je cuit que la boiste est perdue ou la puisons est espandue , bien say par tant com je en sent que il m'a nauvré malement; s'il ne resanne tost sa plaie , dont est mauvaise sa manaie .
Ohi !
lasse , tant mar y mui !
Ja m'estranjoie je de lui , son venchement en a bien pris , en grant effroy a mon cuer mis .
De sa maisnie m'estuet estre , ci m'a saisi a la fenestre dont le Troyen esgardoie : nulle garde ne m'en donnoie que je l'amaisse a ceste fois .
Or est mon euer por lui destroiz , or pantoise et or tressaut , en poy d'eure ay froit et chaut .
Le Troyen m'estuet amer , mais moult le me covient celer , que la rogne ne le sache , qui me destraint et me menace : ne veult a lui aie amor .
Qu'en puis je , lasse , se je plor ?
Or l'ain hui , hier m'en ert petit .
- Ffolle Lavine , qu'as tu dit ?
Amors me destraint moult por lui .
- Et tu l'eschive , si le fui !
Ne puis trouver en mon coraje .
- Ja en ers tu hier sauvaje .
Or m'a Amor toute dontee .
Moult malement t'i es gardee .
Moult m'en ert pou jehui matin , or me fait traire malle fin; ne vivray point longes ainsi .
- Por quoy t'arestas tu yci ?
Por le Troyen esgarder .
- Bien t'en peüses consirer .
Por quoy ?
- Ne fu mie savoir que le veniz yci veoir .
Maint autre en ay je veü , onc mais de nul rien ne me fu .
L'en n'aime mie quanc'on voit; trop par seroie en destroit se ne povoie homme esgarder que il ne m'esteüst amer : ou merveilles en ameroie , ou moult poy en esgarderoie .
Ai je forfait por ce quel vi ?
N'avra Amor de moy merci ?
Il me navra en .
I .
regart , en l'ueil me feri de son dart , de celui d'or qui fait amer : tout le me fist el cuer couler .
Je cuit que seule sui navree , dont m'a Amor a tort menee .
Li Troyens ne le sent mie , ne li est gaires de ma vie , garder ne daigne celle part; Amor l'a point , ce cuit , du dart qui est de pion et fait haïr; dont m'estuet il a duel morir .
Lasse , comment porray amer , se je ne truis d'amor mon per , se m'est avis que je foloy , sel veut amer et il n'aint moy ?
Il y estuet .
II .
en .
I .
copie , et chascuns soit vers l'autre sople et face li ses volentez .
Or sai je ja d'amor assez; bien me disoit ma mere voir : n'en povoie point tant savoir par nul autre comme par moy .
Moult en sui saige , bien y voy Amor , a t'ecole m'a mis , en poy d'eue m'as moult apris .
Amor , or say bien ma leçon , hui ne m'as tu lit se mal non , du bien me deveroies lire; or m'as nauvré , or soiez mire .
Amor , car me sane ma plaie !
Moult est mauvaise ta manaie .
Je ne te say tant bel proier que me veilles de rien aidier; tu me maines a grant desroy , il m'estavra clamer de toy .
A cui feray je ma clamor ?
Qui me puet faire droit d'Amor ?
Sor cui maint il ?
En cui justise ?
Je ne say sa receantise .
Sor lui n'a seigneur en nul lieu , moult tient legierement son fieu , quanque il veult a en destroit , ne fait por autre tort ne droit .
Amor , tu m'as torné ou val !
Amor , car m'alige cest mal !
Amors , en ceste nouvelté , me demaines grant fiereté !
Amor , mis m'as et cuer la raige , un seul petit me rasouaige , que me puisse resalener; miex en porray mal endurer .
Je sui une meschine foie , de nouvel m'as mis a escole .
Tout ay apris en mainz d'un jor , les maux , les paines , la dolor; fforment me plain et si me duel .
Amor , retorne moy le fueil , de l'autre part me fai garder !
Des or deveroie taster du bien et de la souatume; et cuer m'as mis une amertume pïor que suie ne que fiel .
Amor , redonne moy du miel , si rasuaige ma dolor par aucune bonne savor .
Bien sent les maulz que tu sez faire , mais de tes biens ne say je gaire , encor ne m'en as moustré mot .
Que as tu fait de l'antidot que souloies jadiz porter a tes males doulors saner ?
Amor , troublé m'as mon coraige; .
I .
seul petit me rasouaige .
Vis m'est que je soie muee et palie et descouloree .
Ma mere set moult de tel rien , elle s'apercevera bien a mon viaire , a ma coulor que je sui sorprise d'amor .
Se me demande que je ay et se je ayn , que li diray ?
Comment le porray je celer ?
El me verra coulor muer , ffremir , trambler et espamir , et souspirer , taindre , palir; se je li çoil , bien le savra a ceuz samblans qu'elle verra .
.
N'en quier mentir bien ne li die qu'ain , ne li celerai mie .
S'elle me demande aprés qui , comment li nommeray celui dont elle m'a tant deveé ?
Qu'elle en connoisse venté , et m'occira , mais moy que chaut ?
Autre mecine ne me vault , ne cuit avoir autre confort de ces angouisses fors la mort .
Je l'ay empris , trop folement , sel deüsse faire autrement : je ne deüsse m'amor pas atorner si vers Eneas que n'en eust Turnus autretant .
Nulz n'en deüst aler avant , n'en deüsse plus amer l'un , mais bel samblant faire chascun , et faire si , comment qu'alast : li quelz qui d'euz me desrainast ne me poïst savoir mal gré que ne l'eüsse ainçois amé , que ne sai qu'est a avenir .
Se deüsse m'amor partir et que chascuns l'eust egalment , ce qui , ne me neüst naiant : l'un et l'autre deüsse atraire si le peüsse je bien faire .
Se je amaisse andeuz ainsi , dont ne faillisse a .
I .
ami; li quelz qui fust mors ou vaincus , l'un eusse de mes drus .
- Folle Lavine , qu'as tu dit ?
Or resez tu d'amor petit .
Puet l'en dont si partir amor ?
Or le tiens tu por changeor !
Bonne amor vait tant seulement d'un seul a autre senglement; des que on veult le tiers atraire , puis n'i a rien amor a faire .
Qui fermement veut bien amer , son compaignon ait et son per , du tiers aprés ne say je mie , [ puis samble ce marcheandie .
Par foi , je ne ain pas ainsi; Eneas tieng por mon ami .
Je l'ain !
Ce ne feray je mie ] que de m'amor face partie .
Ne le veul pas d'amor boisier , o lui n'avra ja parçonnier; que que m'en doie avenir , ja de s'amor ne quier partir , ja ne sui mie encor au change .
Moult estoie ier d'amor estrange , or say je moult de sa nature; m'entente y metray et ma cure .
Or me rest bon et or le veul , or ne m'est gaires si m'en dueil , or sent mon cuer , or veul amer , or en voudroie oïr parler .
Se trouvoie qui m'escoutast et de mon conseil me celast , j'en savroie maint bon trait dire .
Se il m'a fait corous et ire , refera moy bien a cort terme; onques mon œil n'en jeta lerme qui ne me soit tout mis en lieu .
Je en avray et ris et gieu , nen ay eü dolor ne mal ne m'en rende tout par igal le bien aprés et la doiçor .
Moult me plaira au chief del tor .
Ne say , lasse , que ce sera !
Bataille ont prise , et qui vaintra sanz chalenge me doit avoir; mais une rien cuit bien savoir : se Turnus vaint , ne m'avra mie; je veul ainçois perdre la vie , se Eneas y est occis , que ja Turnus soit mes amis .
» Tant entendi la damoyzele a desraisnier s'amor nouvele que Eneas s'en retorna; vait s'en , qu'il ne la regarda .
Dont cuida elle de duel morir et fist une parfont souspir , arriere chiet , si est pasmee , et dist , quant s'en est relevee : « Lasse , dolente , que fait il ?
Retorne s'en ?
Par foy , oit , et si ne parlera a moy; de ce ne prent il or conroy .
Je ne cuit pas qu'ainsi s'en ault .
- Ffole , chaitive , toy qu'en chaut ?
- Trop m'en chaut il , car il m'a morte !
saoa - Comfaitement ?
- Mon tuer en porte , il le m'a de mon sain emblé .
- Moult folement l'as dont gardé .
- Mon tuer avec le sien s'en vait , dessouz l'aisselle le m'a trait .
Amis , ne vous retornez mie ?
Moult vous est poy de vostre amie .
Ne puis avoir de vostre part un douz samblant ne .
I .
regart ?
Ma vie est toute entre voz mainz .
Cui chaut , quant vous n'estes certains que je vous ain o bon coraige ?
Ne m'en oz croire en nul messaje par cui vous feïsse savoir que m'amistié povez avoir , et nequedent jel trouveroie par cui mander , mais je criendroie que m'en tigniez pour prinsaltiere se vous mandoie amor premiere .
Et quant m'avrez sanz contredit , car ce sera jusqu'a petit , cuiderïez que tel atrait , que je avroie vers vous fait , redeüse je faire aillors : nouvelliere fuise d'amors .
Amis , ce ne cuidiez vous mie; se puis de vous estre saisie , ja vostre amor ne changeray; soiez seür , se je vous ay , ne soiez ja de moy jaloz , je n'avray homme fors que vous .
» La meschine ert a la fenestre , ne povoit dire tout son estre ne ce que sent de son ami .
Quant voit que il s'en vait ainsi , o l'ueil le suiet comme elle puet , garde soentre , ne s'en muet , desi que ne le puet veoir .
Trestout le jor desi au soir s'estut illuec si esgarda le lieu par ou cil s'en ala : moult li sambloit la voie belle .
Tant entendi la damoiselle a l'esgarder et au duel faire , et au plorer et au mal traire , onc ne se voult d'illuec movoir desi que nel pot mais veoir .
Encore lors envis s'en tome , moult fu dolente , triste et morne .
Por droit naient s'ala couchier , car toute nuit l'estuet veillier , et degeter et tressaillir , descouvrir soy et recouvrir .
El lit se tome de travers , primes endenz et puis envers , et met son chief aus piez du lit .
La nuit ot poy de son delit : trait ses cheveulz , bat sa poitrine , grant duel demaine la meschine; assez avoit mal en veillant , n'avoit mie miex en dormant .
Quant li tressailloient li œil , qui touz tens aloient a remueil , dont li ert vis que le tenoit; de la : joie que elle avoit tomoit enz en celle freor , si acolloit son couvertor .
Et quant elle s'apercevoit qu'il n'i ert pas , si se pamoit .
El cors li est li feus qui l'art; elle se tornoit d'autre part , relevoit soy , puis se seoit , et dont se recouchoit tot droit et appelloit celui de Troie tout souavet , que l'en ne l'oie .
Entre ses denz dist bellement : « Amor me maine malement , le jor ay mal et la nuit pis; Amor ne tient gaires de pris d'occire une meschine tendre qui ne se puet vers lui deffendre .
Tu m'apreïs hui grant leçon , n'i ot .
I .
ver se de mal non .
Car me relis de ta mecine !
[ - Repose toi , foie Lavine , ] ceste leçon dois moult fermer .
- Trop la say je bien recorder .
- Entent y bien , si la retien !
- Tout say le mal et pou de bien .
Amor , de ma vie n'as cure , trop me maines grant aleüre , a ce que m'as chargié grant fais , lasser m'estuet; se je n'en lais le soztenir et l'enchaucier , m'esmaie moult de l'aproichier .
» Moult traist la nuit mal la meschine , et l'endemain , quant la roÿne la vit ainsi descouloree , sa face , sa coulor muee , de son estre li demanda , et elle dit que la fievre a .
Bien sot la mere que mentoit : autrement ert que ne dissoit .
Elle la voit primes trambler et puis eneslepas süer , et puis soupirer et baailier , noircir , taindre , coulor changier : bien sot qu'Amor l'avoit saisie , qui la tenoit en sa baillie .
Demanda li s'elle amoit; celle li dist que ne savoit que est amor ne que set faire .
La roÿne ne la croit gaire , que qu'elle die qu'elle n'aint , et dist : « Je connois bien ce plaint et ces souspirs qui si lonc sont : d'amor vienent , de moult parfont; plaint et souspir qui d'amor vienent sont moult traitis , pres du cuer tienent .
Fille , tu aimes , ce m'est vis !
- Onc de tel gieu ne m'entremis .
Tu ses des trais de sa nature .
Ne say que est ne n'en ay cure .
- Ou tu le veuilles ou tu ne dainz , ton vis en est paliz et tainz .
Amor t'a pointe , bien le voy; tu le colles , ne say por quoy .
Ce m'est moult bel se veuiz amer , tu nel me doiz mie celer .
Turnus t'aime moult a lonc tenz , se tu l'aimes , jel tieng a sens : amer le dois de bonne amor celui qui t'aime a honnor .
Je ne t'en say mie mal gré , je le t'ay bien amonnesté , et bien t'en ay en voie mise; biau m'est que or t'en voy souprise .
Or prent conroy que il le sache que tu l'aimes .
- Ja Dieu ne place que m'amor ait !
Non avra il !
- Comment , ne l'aimes tu ?
- Nenil .
- Et ja veut je !
- Vous l'amez bien !
- Mais tu l'aimes .
- Ne m'en est rien .
- Ja est il biaus et preus et gens .
- Pou me touche au cuer dedenz .
- Bien est en lui sauve t'amor .
- Je ne l'ameray ja nul jor .
- Et qui as tu dont enamé ?
- Vous y avez tout oublié la premeraine question , a savoir se je ain ou non .
- Je say bien et esprouvé l'ay .
- Ce savez dont que je ne say .
- Nel sez ?
Ja senz tu la dolor .
- Dont n'a l'en mal fors seul d'amor ?
- Oïl , assez , mais nequedent l'en puet veoir appertement a ce que pale es et vaine que tu te muers et si es saine , que bian aimes , n'as autre mal .
N'est pas enfermetez mortal : l'en en a paines et dolor , mais longuement vit on d'amor .
Bien say que sorprise es d'amer .
- Ce m'avez encor a prouver .
- N'i estuet autre prouvement , ja le voit l'en appertement .
- Dites le vous por mes dolors ?
A l'en tel angoisse d'amors ?
- Oïl , et de plus fors assez .
- Ne say dont vous m'araisonnez , mais grant mal et grant dolor sent .
- As tu de nul homme talent ?
- Nenil , fors d'un , d'autre n'ay soing , moult me desplaist que trop m'est Loing .
- Qu'en vouldroies , que t'en est vis ?
- Qu'ensamble fuissions toudiz; moult me fait mal que je nel voy et que il ne parolle o moy; quant je nel voy , j'en ay dolor .
- Par foy , tu aimes par amor !
- Comment , ainme dont l'en ainsi ?
- Oïl .
- Dont sai je bien de fi que je ain bien , mais ne savoie jehui matin que je avoie .
Dame , je ain , nel puis noier , vous m'en devez bien conseillier .
- Si ferai je , se tu me crois .
Quant ore en est ton cuer destrois , tu me dois bien dire pour quoy .
- Je n'ose , dame , car jou croy que vous m'en sarïez mal gré : vous le m'avez moult desloé , vous m'en avés moult chastie; tant m'i sui je plus approichie : Amors n'en a soing de chasti .
Se vous nommoie mon ami , je criendroie que vous pesast .
- Onques ne cuit que bien amast qui nul amant veult chastïer .
- Je ain , je nel puis mais nier .
- Dont n'a Turnus non ton amis ?
- Nenil , dame , jel te pluvis .
- Et comment dont ?
- Il a non " E " » , dont souspira , puis redist « ne » , d'illuec a piece nomma « as » , tout en tramblant li dist et bas .
La roÿne se porpensa et les sillabes assambla : « Tu m'as dit " E " et " ne " et " as " , ces letres sonnent Eneas .
- Voire , voire , dame , c'est il .
- Se ne t'avra Turnus ?
- Nennil , je ne l'avrai jor a seignor , mais a cestui octroy m'amor .
- Qu'as tu dit , foie dervee ?
Ses tu vers Cui tu es tornee ?
Cil cuivers est de tel nature qu'il n'a de femmes gaire cure .
Il prise plus le plain mestier , il ne veult pas bice chaucier , moult par aime char de mallon; il prisera miex son garçon que toy ne autre acoler .
A fumelle ne set voller , ne passera mie au guicet; moult aime fraise de varlet .
En ce sont Troïen nourri , moult par as follement choysi .
N'as tu oÿ comfaitement il mena Dydo malement ?
Onques ferne n'ot bien de lui , non avras tu , si com je cui , d'un traite , d'un sodomite .
Touz temps te clameroit bien quite , se il avoit aucun caldel; ce li seroit et bon et bel quel lessasses a ses drus faire; s'il les pooit par toy atraire , nel trouverroit ja si estrange qu'il ne feïst assez tel change qu'il feïst son bon de toy por ce qu'il le souffrist de soy : bien le laira sor toy monter s'il le repuet soz soy torner .
Il n'aime point piau de conin .
De cest siecle seroit tost fin se tous les hommes qui i sont estoient tel par tout le mont : jamais femme ne concevroit , grant souffraite de gent seroit; l'en ne feroit jamais enfant , ffaudroit le siecle a ytant .
Fille , moult as le senz perdu quant de tel homme fais ton dru , qui ja jor n'avra de toy cure et qui si fait contre nature : les hommes prent , les femmes let , le naturel couple deffait .
Garde nel me dies jamais , ceste amistié veul que tu lais du sodomite , du couart .
Ton coraige tome autre part , aime celui qui t'ammera , ce est Turnus , qui .
VII .
anz a qu'a mise sor toy s'entente; garde que il ne s'en repente .
Se tu joïr veulz de m'amor , dont laisse ester le tatar , et t'amor tome vers celui dont je te pri , laisse cestui qui te seroit tout temps estrange .
- Je ne puis point faire tel chanje .
- Ce que je veuil , nel dois amer ?
Ne puis a mon cuer atorner .
Que t'a forfait ?
- Mais nulle rien .
- Quar l'aime dont et sel retien !
Autre ay choysi , je nel puis faire .
- Si ne te puez d'amor retraire ?
- Nenil , par foy , n'est mie gas , n'est Cupido frere Eneas , li diex d'amor qui m'a conquise ?
Vers son frere si m'a esprise !
Quel deffense a encontre amor ?
N'i vault naient chastel ne tor ne haut paliz ne grant fossé; soz ciel n'a nulle fermeté qui se puisse vers lui tenir ne son assaut longues tenir .
Parmi .
VII .
murs trairoit son dart et nauverroit de l'autre part; l'en ne se puet de lui garder .
Le Troÿen me fait amer , por lui me tient en grant destroit .
Cuidiez vous dont que m'en bel soit et jel face de men gré ?
Ce est contre ma volenté Amors me tient en sa baillie , ne say comment jel contredie ce que il veult que je nel face , ne por destroit ne por menace .
Qui contre aguillon eschaucire .
II .
fois se point , ç'ay oÿ dire .
Je ne l'os mie couroucier , car dou tout sui en son dangier .
Amor , je sui en ta baillie , en ton demaine m'as saisie !
Amor , des or me clain par toy , Amor , ne faire tel desroy !
Plus souavet .
I .
poy me maine !
» A icest mot perdi s'alaine et pasme soy; seule la lait la roÿnne et si s'en vait; en autre chambre en est entree .
.
VII .
foys s'est Lavine paumee , ne puet durer n'en repoz estre .
Elle en rala a la fenestre , la ou amor l'avoit saisie; la tente Eneas a choisie , moult volentiers la regarda et celle part se retoma , et n'en pooit son oil tomer bien tost , s'elle poïst voler , ffust éle o lui ou paveillon .
Ne pooit penser se la non , et si redist au chief du tor : « En fol lieu ay tomé m'amor , ja n'en cuit mais avoir coraje .
Car t'en repent , si fay que saige .
- Ffolle Lavine , aies mesure !
N'atorne point a ce ta cure , ne te puisses d'amor partir des que t'en voudras repentir .
- Qui puet amer en tel maniere ne retomer ainsi arriere ?
Puis que Amor m'a si saisie et qu'il me tient en sa baillie , ne m'en laist mie resortir ne a ma volenté partir .
Amors est moult de mal atrait , et qu'il aquelt , envis le lait .
Trop l'ai sor moy laissié monter , ne m'en puis mie delivrer , quanque il vuelt puet de moy faire .
Ne m'en garday mie au traire , mais bien me devroit aligier et l'orguilleus auques plessier por qui je sui en tel destroit .
Amors ne me fait point de droit quant je m'en plainz et il s'en rit , muir m'en et lui en est petit .
Mais que say je de son pensé ?
S'il ne le m'a si tost moustré , si l'en est puet estre autrement ou plus qu'il n'en fait le samblant .
Saige hom est si atendera desi que temps et leu vendra .
Et je , quel la feray , dolente ?
A mon vis est malle l'atente , ne puis mie tant endurer ne mal souffrir ne doulouser , si longuement ne veil mal traire .
- Comment ?
Que voudras tu dont faire ?
- Et ja li veul faire savoir .
- Quel messaje porras avoir ?
- Je n'i quier mie autre de moy .
- Yras tu ?
- Oit , par ma foy !
A grant honte t'iert atorné .
- Qu'en chaut , s'en fais ma vollenté ?
Moult m'en yert pou , que que l'en die .
Tais , ne di point tel villennie : que ja femme de ton parage enprengne a faire telle raige qu'a homme estrange aille parler por soy offrir ne presenter !
Atent .
I .
poy , ja t'avra il; touz temps en seroies plus vil , et il de mains te prisera ens en son cuer quant il t'avra .
Que feray dont ?
- Celeray lui; n'est pas bien qu'il le sache ainsi .
Et comment dont ?
- .
I .
poy atent , li termes iert prochainement que la bataille en sera , et se il vaint , il te prendra , dont te viendra bien a touz tens .
Sueffre .
I .
petit , si sera tens , et se il est mors ou vaincus , et Turnus soit a ce venus qu'il te deigne a femme prendre , se il puet savoir ne entendre que tu eusses cestui amé , touz temps t'avroit mais en vilté .
- De ce n'ay je nule poor , car lui n'avray je ja nul jor; se Eneas y est conquis ou par mesaventure occis , occiray moy , je n'en say plus .
Ja vive ne m'avra Turnus , por lui ne quier je celler pas qu'amis drois ne soit Eneas; a lui me tiens , choisi l'en ay , jamais d'amor ne li faudray .
Mais je ne say comment le face que porray faire qu'il le sache que s'amor m'a en grant destroit , quar , ainz que la bataille soit , li veuil primes faire savoir : s'en ert plus fier , au mien espoir .
Se de m'amor est a seür , moult l'en trouverra cil plus dur , moult en prendra grant hardement , s'il sot onques d'amor naient .
Por moy se devra plus hetier , s'il n'est de ce mauvais mestier dont la rojine le blastenge; se ce est voirs , com puet s'i preigne .
Savoir m'estuet , si com je cui , s'il m'amera se je ain lui : tout escriray en .
I .
brievet , manderay lui par .
I .
foillet tout mon estre , tout mon corage; assez porchaceray messaige par cui li trametray l'escrist .
Il l'avra bien jusqu'a petit , ainz demain nuit savra mon estre .
» Lors s'en leva de la fenestre et quist tost encre et parchemin , Si a escrist tout en latin .
La letre dist qui ert ou brief : salus mandoit ou premier chief a Eneas son chier ami , et dist aprés que l'amoit si ne li ert mais de nule rien , ne ja n'avra repoz ne bien s'il n'en pensoit prochainement .
Tout li descouvri son talent , et a ou parchemin bien paint que moult l'angoisse et destraint l'amor de lui , si qu'elle muert .
Par moult grant douçor le requiert qu'il li prengne de lui pitié et l'asseürt de s'amistié .
Quant ot escrist ce que vouloit , le brief a plaié moult estroit; commença soy a porpenser en cui elle se peüst fier , par cui le puisse envoier , ne s'en savoit preu conseillier .
A la fenestre s'en ala , mist hors son chief , dehors garda et vit que Eneas venoit vers la cité si com souloit; elle en fu moult joieuse et lie .
Il s'arestut une traitie pres de la tor , de l'autre part , por les trives n'i ot regart .
La damoyselle a le brief pris , environ la fleche l'a mis d'une saiete barbellee , la letre fu dedenz tornee; a .
I .
fil estroit le lia .
I .
archier le roy appella .
« Amis , fait elle , tray moy tost ceste saiete a ceuz de l'ost qui sont la jus soz ceste tor; yci agaitent toute jor : je cuit que ce sont lor espies .
Se les trieves erent faillies , bien ont veü et esgardé ou il a mains de fermeté et qui pïor est a deffendre , et par illuec nous cuident prendre .
- Dame , fait il , trieves y a , et deffais ert qui en faudra; n'ont nul regart et nous n'avons , bien l'ont allié li baron .
» Elle li dit : « Bien le peus faire : je ne te ruis mie a euz traire por ce qu'en doies nul ferir , mais por faire les departir .
Tray devant eulz que il s'en voisent , ne puet chaloir s'il s'en esfroient , mais qu'il n'en y aist nul touchié : moult avroies mal esploitié .
» Li archiers tent son arc d'aubor , la saiete trait de la tor; elle chat sor le fossé ou cil estoient aresté; pres d'euz chat , mais ne fist mal a homme a pié ne a cheval .
Cil se traistrent .
I .
poy en sus quant il ocrent que Turnus avoit les trieves trespassees que il avoient afiees .
Aneas a dit a sa gent : « Seigneur , fait il , haustivement veul envoier en la cité dont nous avions seürté .
Manderay lor que ne tieng mais devers euz ne trieves ne pais , et s'il le veulent desrainer que ne l'aient forfait premier et dessor nous la trieve enfraite , la saiete qui nos fu traite soit moustree , si prouveron .
S'il le noient de traïson , bien mousterons que il ont tort , ault .
I .
de vous , si le m'aport .
» I .
d'euz con-ut et si l'a prise , a Eneas ou poing l'a mise .
Choysi le brief , sel deslïa , la damoyselle l'esgarda .
Aneas regarda l'escrit , tout a veü que le brief dit; en la letre voit et entent que Lavine l'aime forment et que seürs fust de s'amor , car ja n'avroit autre seignor .
Tout a veü quanque manda , moult s'en fist liez , bien le cela : ne voult que sa gent le seilst ne que nulz d'euz s'aperceüst .
Devers la tor s'en retoma , Lavine vit qui l'esgarda , baisa son doy puis li tendi , et Eneas bien l'entendi que .
I .
baisier li envoioit; mais il nel sent ne ne le sout de quel savor fu le baisiers; il le seüst moult volentiers .
Tiex cent l'en envoia le jor de la ou elle ert en la tor , onques ne sot que il savoient , que jusqu'a lui ne parvenoient .
Il l'esgarda moult doucement , mais ne s'atarja por sa gent; ne regardoit point de droit œil .
Elle cuidoit que fust orgueil et qu'il ne le deignast amer .
Quant il la vouloit regarder , si commençoit de l'autre part , et puis conduisoit son regart desi que endroit li venoit , en ycel point ses yex tenoit , tant com pooit li affichoit , en trespassant le regardoit .
Maint samblant se firent d'amor .
Quant vint au vespre de cel jor , si s'en retoma Eneas , vers l'ost s'en ala tout le pas; la cité esgardoit souvent et lors redissoit a sa gent que moult par estoit la tor belle : plus le disoit por la pucelle qu'il ne faisoit por la maisiere .
Au pavillon revint arriere , il descendi devant sa tente : son coraje estoit a Laurente .
Amors por la fille le roy l'ot moult tost mis en grant effroy .
Onques ne li tint de mengier , de haut vespre ala couchier; moult li delitoit a penser , en son coraje a recorder com la pucelle l'esgardoit , qui les baisiers li envoioit .
Tout ot noté en son coraje et son samblant et son visaje; au cuer l'en touchoit grant douçor .
Cupido , qui est diex d'amor et son frere charneulz estoit , en sa baillie le tenoit .
Onc nel laissa la nuit dormir , ainz li fist faire maint souspir .
Il se degete et estent , tome et retorne moult souvent; onques la nuit nen ot someil , amors l'ont mis en grant trepeil .
Amors le faisoit tressüer , Amors le faisoit trespenser , et refroidier et espamir , et souspirer et tressaillir .
Amors l'argüe et commuet , tressaut , que reposer ne puet; en son seant se rest assis , moult estoit mornes et pensis , et redissoit en son coraje : « Amors me fait moult grant outraje qui me maine en tel maniere : souz ciel n'a si vil chamberiere qu'il menast plus a desroy ne plus vilment que il fait moy , qui suy son frere et il est miens .
De lui me deust venir li biens : tout mal me fait et si me mate; voirs est que privez mal achate .
Amors , n'ay vers toy nul rados , tu ne me lais avoir repos; nulz hom estrange , par ma foy , n'eüst mains que j'ay vers toy .
Tu m'as de ton dart d'or navré , mal m'a li briés emprisonné qu'antor la saiete trouvay : por fol me tieng quant le baillay .
Ja me devoie je clamer et ceuz de la de ce reter qu'il avoient le pais enfraite por la saiete qui fu traite .
Tais , Eneas , or as tu tort !
Comment ?
Je sui navrez a mort !
Comment tairay ?
Com puet remaindre , qui batus est , qui ne s'ost plaindre ?
La saiete qui traite fu m'a malement ou cuer feru .
Tu menz , moult chaÿ Loing de toi !
- Elle aporta ma mort o soy , angouisseusement me navra .
Ne ses que diz , ne te toucha .
- Non voir , cop ne plaie ne pert , 'mais li brivez qui entor ert m'a moult navré dedenz le cors .
- Et li cuirs est toz sains defors , li briez comment ?
- Ja me mostra ce que Lavine me manda .
- Dont n'es tu autrement navré se du brief non qui t'a mostré que Lavine te velt amer ?
- Je non .
- Ne t'en dois pas clamer .
Qui te fera droit d'un foillet ?
Lay ce ester , si t'entremet et si pense de ta bataille .
Ne say que ceste amor te vaille , car se tu vainz , ce puez savoir que dont le t'estuet il avoir; se vaincus es , tu l'as perdue , si en fera autres sa drue .
- Ce est tout voirs , mais nequedent moult m'a donné grant hardement : ne cuit qu'uns cors de chevalier vers moi la puisse desrainier .
Moult par l'en doy savoir bon gré quant m'a primes amor mandé , et moult me metray en grant fais ainz que la perde ou que la lais .
- Mais nequedent femme est saige d'engignier mal en son coraije; il puet bien estre que Turnus a de s'amor autant ou plus et qu'elle est a seür de lui : parler puent ensamble andui , s'amor li a puet estre offert Si com a moy tout en apert : a ceste eure nous fait entendre au quel qu'elle aviegne a prendre que elle l'ait ainçois aimé; du quel qu'elle ait veult avoir gré .
Femme est de moult male voidie .
- Or ay pensé grant villennie : elle m'a mandé son talent par son escrit priveement , et moustree m'a la dolor , le mal qu'elle trait por amor .
Je cuit que , s'elle ne sentist tiex angoisses , ja nel deïst : ne puet parler d'amor naient nè dire rien qui ne s'en sent .
Bien ay ou brief apperceü , qui par engin tamis me fu , que moult se duelt et moult se plaint .
Je ne cuit mie qu'elle n'aint .
- Si fait , par foy !
- Mais ne say qui !
Puet ce estre que c'est celui qui le puet veoir chascun jor .
[ Et ce qu'ele sent por s'amor me fait entendre qu'elle est por moi .
- Fera le ja ?
Ne sai por coi; ne quit noiant , s'el ne m'amast , que ele ja le me mandast .
Bien puis savoir dés l'autre jor , ] que primes fui dessouz la tor , a ce que tant me regardoit de si bon œil , qu'elle m'amoit : des lor bien m'en aperceüsse , se je d'amer vilains ne fuisse , ne savoie que ce estoit .
Onc ne fui mais en tel destroit; se je en eüsse tel coraje vers la rogne de Cartaje qui tant m'ama que s'en occist , ja mon cuer de li ne partist; ne la guerpisse en mon vivant , se je seüse d'amor tant com j'ay dés ier matin apris .
Moult m'en est plus bel ce pais et miex me plaist ceste contree; moult par fis ier belle jornee quant m'arestui dessoz la tor • ou je cuilli ceste amor : moult en sui plus et fors et fiers , moult m'en combatray volentiers; quant de s'amor m'a fait le don , moult me metray a abandon ou de la mort ou de la vie : hardement me donne m'amie .
Se Turnus la veult derainier , moult le cuit forment chalengier , moult li cuit rendre grant estor; .
IIII .
mains m'a donné Amor .
Amors , moult fais l'ome hardis , Amors , moult tost l'en as apris !
Amors , moult donnes vasselaje !
Amor , moult fais croistre coraje !
Amors , moult es de grant effors !
Amors , moult es roide et fors !
Amor , tu m'as moult tost conquis; en poy d'ore si m'as sorpris que je ne puis repoz avoir .
Comment le porra elle savoir que je li ay tout octroié ma druerie et m'amistié ?
Manderai li .
- Tais , fol , ne faire !
Ne la dois mie a toy atraire ne faire tel samblant d'amor dont te repentes aucun jor .
- Je ne m'en cuit ja repentir .
- Homme se doit moult bien couvrir , ne doit pas tout son cuer mostrer a femme que il veult amer; .
I .
poy se face vers lui fier , que de l'amor ait le dangier , quar se la femme le savoit qu'il fust dessoz , il s'en plaindroit .
L'en doit faire femme douter , ne li doit l'en pas tout moustrer comment l'en est por li grevez : de tant aime elle plus assez .
- Ce est touz voirs , mais nequedent , s'elle ne set de mon talent , que je l'ain en tel maniere , je crien que se resorte arriere .
Se je s'amor pert a mon tort , bien avroy deservi la mort .
Douce amie , belle faiture , vostre amor m'a mis a mesure; por vous me plain et si me dueil; ier m'esgardastes de tel œil que tout le cuer me tresperça .
» Lors l'en souvint , si se paha et rechaÿ ou lit arriere .
Toute nuit fu en tel maniere que il n'ot ne bien ne repos , ne por dormir n'ot son œil clos .
Toute la nuit fu en dolor , n'en amenda pas le jor : s'il ot la nuit devant mal trait , le jor aprés noaus li vait .
Onc ne pot monter a cheval , a sa gent dit que il a mal; environ lui ploroient tuit , en l'ost nen ot le jor deduit ne n'i ot pas ris ne joué .
Moult par furent tuit effreé : prés ert du jor de la bataille , si criement qu'en lui ne deffaille et qu'il ne se puisse aidier quant il en avra le mestier .
Lavine tu sus en la tor; bien matinet , au point du jor , revint a sa fenestre ester , vers l'ost commença a garder , savoir s'elle verroit son dru .
Moult longuement l'a atendu s'il la vendroit ja esgarder la ou se souloit arester .
Quant elle vit qu'il ne repaire , moult a grant duel , ne set que faire; crient que s'amor ait refusé .
« Ce est , fait elle , verité que ma mere m'a de lui dit : de femme li est moult petit , il veult le deduit de garçon , n'aime se malles putains non .
Son Ganime a avec soy , assez li est or pou de moy; il est moult longuement en mit , as garçons maine son deduit; quant a mené o euz son sault , de nulle femme ne li chaut .
Buer sera or la femme nee qui a tel hom ert marïee !
Moult auroit de lui biau confort et bonne amor et biau deport !
Il l'espargneroit longuement , ne l'en prendroit gaire talent .
Bien voy que de femme n'a soing , il n'a de tel deduit besoing; onc puis que sot quel voil amer ne deigna ceste part garder .
Puis qu'il me vit a la fenestre , que li oy fait savoir mon estre , n'i esteüst il a nul fuer; de moy veoir a moult mal cuer .
Moult me prisast miex Eneas se je eusse fendu les dras et que eusse braies chaucies et lanieres estroit lïees .
Il a assez garçons o soy , le pïor aime miex de moy; ffendue trueve la chemise , maint en y a a son service , ses braies souvent avalees : ainsi deservent lor soudees .
Maudite soit hui tel nature d'omme qui de ferne n'a cure; il est de ce touz coustumiers .
Moult par est mauvais cist mestiers et moult par a fol escient qui femme lait et homme prent .
Je l'amaisse , se bon li fust , moult me fust bien se lui pleüst; quant lui ne plaist , je me leray , et sel puis faire , je !
harray , se en mon cuer hajyr le puis .
Moult a envis l'ameray puis , quar souvent aime l'en tel rien dont il lui poise au cuer bien , et se il amer me vousist , il esgardast , si consentist et octroiast que je l'amaisse .
Nel voult souffrir , haustive , lasse , ne o m'amor ne voult partir , ne seul que l'ain ne veult soffrir .
Tant sui je , lasse , plus dolente : je n'i metray jamais m'entente ffors ytant com je cuideray qu'il m'aime , tant l'ameray .
» La damoyselle por s'amor demena grant duel toute jor .
Ne savoit mie qu'il faisoit , comme s'amor le destraignoit , com il en est paliz et tainz et tout muez et tout atainz .
Ne povoit boivre ne mengier , mais por sa gent auques hetier , soentre nonne se leva , en .
I .
destrier lïart monta; de sa gent mena moult o soy , Sl rest alez en esbanoy .
Vers la cité chevauça droit , la s'arestut ou il souloit tout droitement dessouz la tor , illuec ou il reçut l'amor .
La pucelle le vit venir , commença soy a repentir de ce que tant l'ot blastengié et dist : « Or ay mal esploitié !
Trop ay parlé comme dervee , ce cuit qu'Amor m'a encusee de ce que tant en ay mesdit .
Or m'en repent , trop l'ay sordit .
Biaus dous amis , tenez mon gage , moult par vous ai dit grant outraje; droit feray a vostre plesir .
Bien me devroie repentir , qui tel blasme vous ay mis sore .
Ohi !
lasse , com me demore que il de moy ne prent son droit !
Biaus dous amis , se vous plaisoit , nus piez iray a vostre tref; moult me seroit douz et soif , ne senteroy mal ne dolor .
Ja mesparlay , si fis follor , je vous blamay a moult grant tort .
Amis , bien ay desservi mort; se vous voulez , n'est preu ma vie , et s'il vous plaist , je sui guerrie .
» Lors li refist .
I .
dous regart; Eneas garda celle part et aperçut qui l'esgardoit , dont souspira que mais ne pot .
Tuit si baron qui l'ont veü se sont moult tost aperceü , entr'els le client li pluisor « Telle garde a en celle tor , se son conseil estoit creüs , tost nous avroient receüz; se tuit li autre le creoient , moult hastivement se rendroient .
Sire , font il a lor seignor , moult par est belle celle tor , mais il a .
I .
piler lassus qui auques pent vers vous çajus .
Veez com la maisiere est plaine , li piler droit et l'uevre saine .
Moult est belle celle fenestre lés le piler , deça vers destre , mais il estoit la uns archiers qui mout trairoit ça volentiers .
Sire , car vous traiez en suz , qu'il ne traie a vous çajus .
» .
I .
poy se soit Eneas , qui entendi moult bien lor gas , et nequedent si regardoit que voiant eulz l'ueil n'i tornoit; mais el trespas li refaisoit aucun samblant , com il veoit qu'il n'entendoient mie a lui .
Ytant povoient faire andui d'euz esgarder , de samblant fere .
Quant il se remist au repaire , si commença a sospirer la damoiselle et a trambler; moult fu griés la lor departie .
Cil regardoit sovent s'amie , et et tendoit sa main vers lui .
Il traient male nuit andui , l'un ne puet point l'autre oblïer , ne povoient lor Cuers torner que l'un de l'autre ne pensast; n'il n'i avoit que rien dotast , ne il de lui n'elle de lui , qu'il ne s'entramaissent andui .
Les trieves faillent a ytant .
Temolte ot en la cité grant n'il n'orent soing de plus atendre; .
XX .
M. vont lor armes prendre , prennent haubers , lances , escus .
Li roys Latins s'en est issus et faisoit ses diex aporter sor quoy il devoient jurer cil qui combatre se devoient , ainsi com porparlé avoient qu'il n'i avroit nul autre plus ffors que Eneas et Turnus; autre ne s'en entremetroit ffors de garder qui vainteroit .
Turnus estoit tout desarmé et fu dessouz Laurente et pré; son destrier fist traire aprés soy , porter ses armes , son conroy .
Eneas vint de l'autre part , a cui merveilles estoit tait qu'il eüst ou pris ou perdu .
Li Troyen y sont venu; les montaignes reflambioient de lor armes que il portoient .
Li roys Latins fist le champ faire , en Loing les a fait toz retraire et le cerne bien eslargir .
Aprés a fait a toz banir ne se mueve nulz d'euz por rien , que il voie ou mal ou bien .
I .
paile ot estendu ou pré , dessor y sont li dieu porté , et les ydoles ou creoient , de dessor quoy jurer devoient Turnus et Eneas andui .
Li roys et cent barons o lui desrainoient le serement et qui juroit premierement .
Lavine fu suz en la tor , ou elle demenoit tristor de son ami qu'elle veoit , qui tous pres de combatre estoit .
Ne set comment y avendra , angoisseuse est , grant paor a .
En son coraje a esgardé et bien fermement porpensé , se Eneas y est occis ne par son anemi conquis , qu'el se laira por soie amor cheoir aval jus de la tor; ja empres lui ne vivra hore .
Moult se demente et moult plore , et touz les diex souvent reclaime qu'il garantissent que plus aime .
« Moult ay eü , fait elle , mal senz !
ne sui mie de bon porpens , quant li mien amis n'a ma manche; il en ferist moult miex de lance; ou se li eusse envoiee ma guimple , bien fust emploiee .
Moult en trenchast hui miex s'espee , Turnus en receüst collee .
Porpensee m'en sui trop tart : avoir ja deüst de moie part une entreseigne a cest besoing; mais se il de m'amor a soing , com me verra a la fenestre , moult en devra plus hardiz estre .
» Ainçois que uns d'eus s'i armast ne que sairement y jurast , moustra Eneas sa raison , tout soy le roy et li baron : « Seignor , mon droit mostrer vous veul , que il ne me tort a orgueil que par force veuille conquere autrui honnor ne autrui terre .
De ci fu mon ancestre nez qui Dardanus fu appellés; de ceste terre s'en ala , et la nostre edefia .
Moult fu fors hom et moult vesqui; de son lingnage truis ainsi que Troye fast et le donjon , et si li enposa son non .
Mon pere fu de son lignaje , moult dura Troye en grant barnaje desi que li Grieu la conquistrent .
Li dameldieu d'illuec me pristrent , ça m'envoierent et paÿs dont mon ancestre fu nais; .
octroyee m'ont toute Ytaire , qui fu mon aire et mon treaire .
Quant arivay en cest pais , mes messaiges au roy tramis , qu'il me consentist en sa terre : n'en sordroit ja por nous guerre .
Il me manda soie merci que ce seüse bien de fi que la terre m'otroieroit , o sa fille le me donroit .
Ainsi la clain , venus sui ci touz pres de deraisnier ainsi .
Je voy que Turnus la chalenje; seür voit estre , comment qu'il preigne , se je y sui vaincus ne mors , que mon feus o tout son esfors seürement s'en ault ariere , n'i ait mal en nulle maniere; sanz nul esgart , sanz nule dote , s'en tort ma compaignie toute .
Et se je puis celui conquerre qui me desfent yceste terre , bien vous promet , fait il au roy , tant com givrez , que ja por moy ne serez descreüs de rien .
Vostre terre maintenez bien , mais donnez moy , a une part , o vostre fille par esgart , ou faire puisse une cité , aprés vous aie l'erité .
» Li roys et cil qu'iluec estoient bien l'asseürent et octroient que s'en bataille est le jor mort , Ascanïus o son effort s'en puet aler tout quitement a Mont Alban seürement; I .
mois , se il veult , y soujort , d'illuec avant plus n'i demort .
Endementiers qu'il deparloient la fin et qu'il la desrainoient , uns chevaliers de la cité oÿ que il ont porparlé; vint as autres si lor a dit : « Moult nous poons prisier petit quant por nous touz se met Turnus , et sommes autretant ou plus que cil ne sont de l'autre part .
Moult par a ci mauvais esgart : sor .
I .
homme nous sommes mis , que , s'il y est mors ou conquis , si sommes tuit en fin vaincu .
A honte sommes revertu se Turnus y est hui vaincus et Eneas en vient dessuz : a malle gent avron afaire , tous jors serons mais tributaire .
Ffranc chevalier , nel souffrez ja !
Combatons nous a ceulz de la; ne nous meton en tel mesure sor .
I .
seul hom en aventure .
» Atant s'eslaisse , si feri .
I .
Troÿen , mort l'abati; cil fu eneslepas venchiez .
Li tornois est recommenciez : moult en verse en poy d'eure , d'ambedeus pars se corent seure .
Aus fers des lances se requierent , a cens et a milliers y fierent .
Je nes puis mie toz nommer , moult seroit fort a aconter qui y jousta et qui chat', qui mort y fu , qui abati , mais moult s'entrefierent forment , ne s'espargnierent de naient .
Li roys vit la chose mellee; la fin qu'il orent porparlee li estut tout en fin guerpir , si s'encommence a foïr .
Entre ses bras portoit ses diex , il nes tenoit mie a tiex qu'il li peüssent rien valoir ne nul garant par eulz avoir : en tost fuir miex se fioit qu'en touz les diex que il portoit .
Eneas fu touz desarmez , vit que li plais ert touz mellez , moult li pesa , dolent en fu .
A son col pendi son escu , celle part point isnellement , crioit et huioit a sa gent qu'il se traient tuit en sus et que n'i ait mais josté plus .
Moult les blastenge et dist lor qu'il lui veullent tour honnor , qui ont la parolle troublee que li roys avoit porparlee; sa bataille li ont toloite .
Assez crie , mais poy esploite , il ne puet mais remaindre a tant , il lor fait de son bras samblant qu'il se traient tuit en sus , n'i ait jousté ne mal fait plus; angouisseus ert a desmesure .
Uns archiers trait par aventure , il n'i visa ne pas nel sot , et bras le fiert qu'il degetoit , la saiete ficha en l'oz; li bras enfla , sempres fu gros; a l'autre main la fleche trait moult durement , le fer y lait .
La plaie li dolut forment , mené l'en ont haustivement Ascanïus et si baron; couchié l'ont en son pavillon et envoierent guerre tost .
I .
bon mire par toute l'ost .
Turnus ot bien apperceü , moult fu liez quant il ot veü que Eneas estoit navrez; moult haustivement s'est armez , monte ou cheval , destort s'enseigne et dist as sienz nul ne s'i faigne qu'il ne fiere sor les Troyens .
Il s'eslaisse entre les rens , ffiert y de lance et d'espee , mainte selle a delivree : ne li pooit nulz contrester .
Anui seroit a raconter touz ceuiz qui abatuz y furent , ques y feri , qui morurent , mais grant destruit y fist Turnus .
.
I .
Troÿens , Nebtanabus , li dist par auques de noblece ( demoustrer vouloit sa proesce ) : « Vassal , dist il , tornez arriere !
Ne vous menez en tel maniere !
Moult nous cuidiez avoir sorpris et touz vaincus et toz conquis por ce que Eneas n'i est .
Ne cuidiez que nulz y arest qui ne s'en fuie devant vous , mais vous avrez a faire o nous .
Se ore estoit mors Eneas , por ce ne nous recrerons pas; se il n'i eüst plus chievetaine ffors que moy seul en la compaigne , si voudroie je tout conquere vers vous , la femme et la terre; se Eneas ne venoit mais , ja por ce ne seroit il pais .
Por tant que puisse armes bailier , je le vous cuit vendre moult chier; se n'estes maistre d'escremir et bien ne vous savez couvrir , ja iert moult tost venjance pris de nous hommes qui sont occis .
» Neptanabus le parler laisse , le cheval point , vers lui eslaisse , o moult grant ire le requiert , desor l'escu a or le fiert; la lance s'en escolorja qu'il nel fendi ne ne perça , onques n'i forfist l'alemele ne Turnus ne se muet de selle .
Il refiert lui sor son escu , de l'or a l'autre l'a fendu et le hauberc a desmaillié; parmi le cors li met l'espié et l'enseigne jusqu'a pennons , mort le trebuche des arçons .
Turnus le vit tout froit a terre et dist : « De vous n'avrai mais guerre , par vous ne seray mais conquis , vous me lairez tout le paÿs , plain pié ne demi n'en avrez ffors que seul tant ou vous girez; livré vous ay vostre paisture , assez a escharse mesure .
» Endementiers qu'il se combatent et s'entroccient et abatent , Eneas fu ou paveillon .
Ascanïus et li baron environ lui plorent forment : paor avoient de lor gent et d'euz meïsmes mout greignor .
El tref demainent grant dolor , client que tuit sont mort et pris .
.
I .
moult bon mire , papis , y est venus et vit la plaie , senti le fer si s'y assaie savoir se traire l'en porroit; nel pot avoir en nul endroit a tenailles n'a ferement , et Eneas cria forment .
A sa malle li mires vait , prent une boiste , s'en a trait du ditan , si l'a destrenpé , boivre li fist; quant l'ot passé , la saiete en est vollee et la plaie sempres sanee .
Eneas fu touz resanez , moult haustivement fu armez et fist crier par toute l'ost que tout s'en issent o lui togt; n'i a garçon ne escuier qui n'i aut ferir o lancier .
Moult ert grant mestier a sa gent ques secourust haustivement , car Turnus les aloit vainquant; por poy n'estoient recreant , en la fuie les avoit mis , touz les cuida avoir sorpris .
Si eüst il haustivement , quant Eneas vint a sa gent , ceuz fist arriere resortir : tost en firent lors mil morir , en la fuie les ont tornez .
Dont s'est Eneas escriez : « Or y ferez , franc chevalier , ja vous povez vous bien vengier .
Tornez sont a desconfiture , de l'espargnier n'aiez ja cure !
» Lors y fierent demaintenant li Tropen; cil vont fuiant , qui ne se pueent mais deffendre .
Eneas ne voult mie atendre a ceulz ferir qui vont fuiant , mais par le champ aloit querant se il verroit son anemi .
Mais il s'en destornoit ainsi , ne vouloit celle part aler OU il le cuidast encontrer , car bien appertement veoit que du tout li mesavenoit et Fortune li est contraire .
Ne set com il le puisse faire , car moult li ert mal a souffrir , n'il ne voulloit encor morir .
Eneas nel pot encontrer , qui moult vouloit o lui jouster , que que il trouver ne le puet , o moult grant gent d'illuec se muet et vait poignant vers la cité , bien set que tuit sont fors alé , moult en a pou remez dedenz; n'i a de touz hommes .
III .
cens , tuit erent fors en la bataille .
Ainz que Eneas les assaille , s'en voult l'une partie rendre , li autre se voudrent deffendre; cor'sont aus portes fermer et vont dessor les murs monter , nes voudrent point dedenz coillir .
Eneas les fait assaillir et fait a euz traire et lancier , et eschielles aus murs drecier .
Dont a le feu fait alumer et enaprés tout embraser , dont entendent au feu abatre li citaien plus qu'a combatre , que a deffendre la cité .
Cil deffors y fuissent entré ne fust li feus ques destorboit et les entrees deforçoit; n'i a plus de retenement , car du deffendre estoit naient .
Turnus a celle part gardé et vit esprise la cité , bien sot qu'Eneas vainteroit et que gaires ne demoroit qu'il avroit la cité prise : a feu , a flambe l'avoit mise .
Sa gent list a une part traire et moustre lor que vouloit faire , briement les a mis a raison .
« Seignor , fait il , gentil baron , tant com Fortune m'octroia , chascun de vous bien m'aida , et encore le feïssiez moult volentiers se peuissiez .
Li dieu ne veullent , ce m'est vis , que jamais aie cest pays : aus Troïens l'ont tout donné , vous en serez desherité .
Assez en y a mort por moy : je ne veul mais ne je n'octroy que nul de vous en face plus , mais touz vous estez Loing en suz .
A Eneas me combatray , en aventure m'en metray : miex veul en bataille morir que vif retorner ne fuir .
» Li sien commencent a plorer quant l'oyrent ainsi parler , mais ne li pueent aidier plus .
Tornez s'en est poignant Turnus , vient a Laurente la cité qu'il ardoient o grant barné .
Turnus commença a crier qu'il laissent la ville ester , ne la destruissent ne ne l'ardent , de Loing s'estoisent et esgardent .
Touz les rueve arriere traire , pres est de la bataille faire; s'Eneas veult o lui jouster , viegne avant , ja le puet trover .
Eneas ot que Turnus dist , moult liez et moult joieus s'en fast , du tout a fait l'assaut laissier , le combatre , le tornoier; quant combatre se voult Turnus , ne veult que n'y muire mez plus , ne cil dedenz ne cil defors : ffaire le veult par son seul cors .
Touz les a fait en Loing retraire et la place moult large faire , et les armes toutes oster; ne lor estuet mie douter que nul d'euz s'i mete jamais : par .
I .
d'euz .
II .
en sera pays .
De Loing s'estut toute la gent; sanz autre plait , sanz sairement , sanz menaces , sanz defiances , se requistrent aus fers des lances .
Turnus point le destrier mouvant , ffiert Eneas ou piz devant par son la guige de l'escu .
L'auberc se tint bien , que fort fu , que une maile n'en fausa , et Eneas se redreça , desor la targe l'a fern .
Andui se sont entrabatu , moult tost resont venu en piez et ont les brans d'acier sachiez , requierent soy moult fierement .
Turnus le fiert premierement dessor l'escu que Vulcanz fist , li diex qui grant entente y mist .
Onques de cel cop n'i parut : il ne fendi ne il ne fret , et Eneas le referi dessor l'iaume du branc forbi que l'un quartier l'en abati : li copz devala sor l'escu , de l'une part l'eschantela .
Turnus le vit , tout s'esmaia , bien set , se il puet recouvrer et a delivre .
I .
cop jeter , que tout sera de son cors fait : ne puet estre qu'il ne s'esmait .
A l'escremir resont venu , combatent soy o grant vertu; au chapleïs des alemelles en volerent mil estincelles .
- .
I .
entredeus jeta Turnus , ffiert Eneas en l'yaume sus : onques mie n'en esgruna , mais l'espee par mi brisa , a terre chiet une moytié .
Dont est Turnus moult esmaié; quant voit que ne l'a dont requerre , l'autre moitié jeta a terre , parmi le champ s'en vait fuiant .
Tot trouva encombré devant , avironnee estoit la place de gent; il ne set que il face .
Ffuiant s'en va tout environ , ses amis appelle par non , secors et aide lor rueve : n'i a celui qui ja s'en mueve , touz les ont mis et couvenir .
Quant Eneas le vit fuïr , au dos le vait suivant deriere , puis li a dit en tel maniere : « Ne vaintras mie por fuïr , mais por combatre et por ferir .
Retorne toy , si vien avant !
» Eneas s'arestut atant , sa lance prist qui lues gisoit , et Turnon devant soy voit une grant roiche qui ert mise por champ boner et por devise .
A .
II .
mains le leva de terre et en vait le Troyen requere , moult li jeta de grant vertu lés la boucle de son escu que la pierre s'en resorti; il ne quassa ne ne fendi , ne de cel cop riens ne parut ne Eneas plain pié n'en mut .
Dont li a la lance envoie , de moult grant vertu l'a lancie , l'escu li perça et fendi , parmi la cuisse le feri , que il chaÿ a genouillons , voiant la gent et les barons qui si forment s'en escrïerent que tuit li bois en retinterent .
A genolz le vit Eneas , avant ala tout son grant pas .
Turnus le vit , qui paor ot : quant vit que il avant ne pot , andeus ses paumes li tendi et puis si li cria merci : « Sire , fait il , a toy me rent , voiant tes hommes et ta gent; bien voient tuit que m'as vaincu et conquis par ta grant vertu .
Nulle deffense n'ay vers toy , Lavine est teue , je l'octroy : li te lais toute la terre , jamais par moy n'i avras guerre se tu m'en laisses vif aler .
Je ne te puis plus demander; ton hom seray , a toy me rent .
» Dont prist son hyaume , si li rent .
Eneas en ot grant pitié; Turnus li a l'yaume baillié .
Endementiers qu'il li tendoit , en son doy l'anel Pallas voit , que li toli quant il l'occist .
Tout son grant duel li rafrechist quant de Pallas li remembra; tout taint d'ire , si souspira et dist : « Tu m'as crié merci , tout m'as laissié et tout guerpi cest reigne o la fille le roy .
Je eüsse bien pitié de toy , n'i perdisses vie ne membre , mais par cest anel me ramembre de Pallas que tu occis .
Au cuer m'en as or grant duel mis : ne t'occira mie Eneas , mais de toy se venge Pallas .
» A ycest mot passa avant , Si l'a fern demaintenant , le branc que Vulcans forja en prist le chief , Pallas vencha .
Mors est Turnus , tout l'ont veü que Eneas avoit vaincu .
Moult y ot noise merveilleuse , la gent de Troye en fu joieuse et cil dolant de l'autre part , mais nequedent dont lor fu tart , puis que ce lor ert avenu , que Eneas aient receü .
Tel sont dolent qui font sanlant , contenance de joie grant .
A lui s'en vont li baron rendre , li roys li list enz et champ prendre de ses barons les t'imitez , et rendent li lor fermetez; grant presse y ot tout entor , tuit le reçoivent a seignor .
Il n'ala mie a Laurente; ainz s'en retorna a sa tente .
Li roys Latins le convoia , au departir le jor nomma que il espousera Lavine : il sera roys , elle rogne; de ce fu li termes assiz par lor esgart jusqu'a .
VIII .
diz .
Lavine ot og et veü que Eneas avoit vaincu , et voit qu'est retomez arriere .
Cuide que ne l'ait miechiere quant il ne vait a li parler; duel a qu'elle l'en voit aler , plore et gient , plaint et si dist : « Moult par li est de moy petit , de fol plait me sui entremise , n'a soing de moy en nulle guise .
Or avra par ombre de moy la terre , le reigne le roy; se il en a toute l'ennor , moult li sera poy de m'amor; s'il est saisi de m'erité , assez me menra puis fierté , tornera moy ou val dessoz , il en avra les chastiaus touz .
Je ne m'avroy par cui aidier , si me demenra grant dangier , ou s'il m'aime ne pou ne grant , touz tens me fera biau samblant de grant orgueil et de fierté .
Souvent me sera reprové que de s'amor fui prinsaltiere , et me tendra por nouveliere; le dangier avra de l'amor , il en vaintra au chief du tor .
- Ffolle Lavine , ne t'anuit s'il vaint le jor et tu la nuit !
- Ne m'ennuit , lasse ?
Si fait voir , le dangier en deüsse avoir : il me deüst prier d'amer et losengier et dangerer .
- Ffolle , ne di !
N'est pas mesure , flemme est plus floibe par nature que n'est homme por mal souffrir; ne puet mie son tuer tenir .
Ffemme est trop hardie d'amer , homme set bien son cuer celer .
- Par foy , cil le cela moult bien , car li n'en est de moy de rien .
De naient moustreroit sanlant , quant li n'en est ne pou ne grant .
Ne deigna ore ça venir , ne seul garder au departir .
Li yex est sempres a l'amor , et la main est a la dolor .
La main met en la ou il deult , la tome l'ueil ou amor veult , por ce di je , se il m'amast , au departir l'ueil me tornast , mais plus li fu d'aler arriere : bien say que ne m'a mie chiere .
Or li est viz , quant a vaincu , que il ait tout escombatu , et bien cuide avoir sanz moy l'enor , il s'en veult faire roy .
Il ne crient mie mon chalenje , ne veul mais croire qu'il me prenge; quant de la bataille est estors , bien me cuide metre defors .
- Que ai je dit ?
Trop me despoir , ice ne sera ja por voir que li baron de ceste honnor le reçoivent a lor seignor s'il ne me veult prendre a moillier; ainz y morront .
M. chevalier que je soie desheritee .
En mal lieu ay m'amor tornee , se il me veult trichier d'amer et se j'en sui desheritee , poy pris ma desheritoison , je ne desir se s'amor non .
S'il ne m'en fait bien tost seüre , de ma vie n'avray mais cure .
» La pucelle forment ploroit , qui de son dru forment dotoit que il ne la deignast amer .
Mais ne peüst mie douter s'elle seüst certainement com il la regretoit souvent , com il estoit por li destroiz .
Le jor n'avoit bien nule fois , la nuit veilloit et ert en plors , et apelloit le dieu d'amors , et prioit lui moult humblement que nel menast si aigrement .
Degetoit soy puis se plaignoit , souef entre ses denz disoit : « Que ai je fait , dolant , chaitif , que je si lonc tenz ay assiz d'avoir m'amie , de li prendre ?
Je ne puis mie tant atendre , le terme m'estuet abrigier , car l'atendre ne m'est legier : il a plus d'un an en un jor !
Qui angoisse mal ne dolor moult desire avoir santé , et je me sui si porfolé , quant mon mal est de tel orine , que n'i vaut que une mecine , que de cel n'ay nul respit pris .
Et l'amor m'angoisse tout diz qui ne me lait repoz avoir .
Moult voudroie de fi savoir s'el se tient encor en l'amor dont destroite estoit l'autre jor et elle seust comme je l'ain .
Ja m'a Amors pris a son ain , il m'aescha de la pucelle : puis que primes vi la danzelle , ne pot mon cuer de li tomer .
Ne fui mais destrois por amer .
Moult par y a estrange chose : qui bien aime point ne repose; j'en ay acheté chierement tout le delit que j'en atent .
Moult me targe , moult me demore que ja la belle me secore .
A cest ore s'est repentue , car cuer de femme tantost mue .
Por quant ne fait mie a blasmer se se targe de moy amer , car ne li fis preu de samblant de li me fust ne poy ne grant .
Je li mesfis forment sanz faille que sempres aprés la bataille enneslepas n'alay a li : mesfait li ay , pardon l'en pri .
Ne m'en doit porter mautalent , couroz ne yre longuement : Amor n'a soing de longue guerre , mais qui mesfait merci doit guerre; se l'en li maine .
I .
poy dangier , et l'en se laist auques proier , si li doit l'en bien pardonner quant en li ot merci crier .
Moult est bonne la concordance quant il y a eü meslance , et moult est grant ravivement d'amor .
I .
poy de mautalent .
Couroz qui trop ne dure mie est a amor escamenie , moult l'angoisse et enasprist; quant l'un des amans se marist , miex vaut .
I .
seul baisier aproef que ne faisoient devant nuef; se n'estoit l'ire et le coroz , ne seroit si bon ne si proz .
Qui torment a en celle mer plus se fait liez a l'ariver que s'il l'avoit seürement passee sanz autre tonnent; quant a eü paor de mort , si li plaist moult quant vient a port .
Por ce , se la belle m'aime se biau samblant de moy aie eü comme je vousisse - s'aucun contraire ne cremisse dont moult avient a finz amis - , por ce , s'il plaist aus diex , n'a miz en li Nature ne Raison que ne maine en toute saison .
Mais pour oster le soupeçon dont mon cuer est en tel friçon , car j'ai ainsi lonc terme pris a dame de si noble pris que nulz ne le saroit penser , qu'en li seule putt on puisier senz , valor , soulaz et mesure plus qu'en nulle autre creature , manderay li corn fins amis en quel destroit elle m'a mis en sa douce prison serree , et quant vendra la desiree hore du jor que la doy prendre , je , qui sui pris sanz reprendre , que ja nul jor partir n'en quier , yce seulement li requier : qu'elle me pardoinst le mefait que si poy samblant li ai fait , dont je croy bien qu'elle se deult .
Et je , si com Amor le veult et me commande que le face por la seue roseine face qui de biauté n'a sa pareille , li pli et requier et conseille qu'elle tiengne son cuer en joie et soit certaine que je soie des celle heure partiz en .
II .
qu'elle m'ot lancié ses vers yex .
Quant la saiete descoicha , o son douz escrit m'acroicha que , quel part que mon cors soit , elle a le cuer et bien le doit avoir , car sanz li ne porroie estre en esperance de joie , et mes joies lors doubles sont au terme mis qu'asambleront li cuers et les membres ensamble .
» Eneas , qui de chalor tramble , appella tost .
I .
mesagier por ses dolors asuagier .
« Malprïant , dist il , vien avant !
En celle cité la devant yras parler a ma pluvie , la belle Lavine m'amie , et li di que ne li desplaise que n'ay eü ne lieu ne aise de m'amor li faire samblance .
Gart moy mon cuer en esperance du cors qui revenir li doit au terme de ses .
VIII .
jors droit; acordé en ay a son pere , a sa douce loiauté pere com elle mon cuer esgarda .
Mon cors comment regardera , - mes barons assamblez trestoz , ou je com amis et espoz la doy a l'onnor des diex prendre ?
En sa belle gentilz main tendre , cest anelet que li envoie , porter le veuille en amor moie en ramembrance pardurable de fine amor toz tens estable et de cuer amorous et fin .
Li miellés n'a point de fin , mais roons est et fermé entor : por ce senefie qu'entor de loyal cuer amor enclose n'en puet estre por voir desclose ne prendre por terme termine .
Si sache la belle Lavine qu'aveuc cest anel li envoie m'amor , qu'elle a le cuer de moy; por moy ne face jusqu'a terme ne souspir n'angoisse ne lerme que faire seulent amorous , mais d'un ramembrer savorous paisse son cuer en douz desir .
- Je voy bien le vostre plaisir et entens , ce dist Mauprianz , as diex soiez por moy prïanz , car je m'en vois tout celle part .
» A ces mos , d'Eneas se part et a briement dire chemine tant qu'il vint a la tor Lavine .
Or a Mauprïa tant tenu son chemin qu'il est la venu ou la belle Lavine estoit , qu'amors tienent en lor destroit , et dissoit : « Gentilz Eneas , se oubliee Lavine as , elle por ce point ne t'oublie .
Hé !
les haus diex , je vous supplie que par tens nouvelles en oye dont plus joieuse por vous soie por mes dolors asouagier .
» Atant ez vous le mesagier qui ce que desire li porte , entre en la tor par la porte .
Li portiers li a tost enquis qui il est ne que il a quis .
« Je sui , dist ce , de la grant Troie; Eneas par deça m'envoie , qui parolles mande a Lavine .
» Li portiers humlement l'encline .
« Bien ait , dist il , qui vous envoie , et vous si soiez a grant joie par .
M. fois li tres bien venus !
Ne vous yert hui contretenuz ne de tornelle ne de chambre .
» En la grant salle pointe , a lambre , l'en a mené sanz plus atendre , ou la gente pucelle tendre s'arrestoit a une fenestre ou moult li delitoit a estre , car Eneas en ot veü quant ot la fleche receü ou elle avait mis l'escrit Si com devant avons descrit .
Li portiers salue la belle : « Ffranche dame , gentilz pucelle , cest homme que tien par la main , por ce , dist il , le vous amain , qu'il est au meilleur qui puist estre : bon cïons est , de bon ancestre , ce est Eneas li cortois .
A ma porte je m'en revois , et o vous lais le franc mesaje .
» Tantost s'en depart comme saje , et la gente pucelle franche le mesaje pust par la manche .
Avant que rien li peüst dire , et l'anelet du doy remire que onques mais n'avoit veü .
« Vous soiez le bien recheü , ce li dist la belle des belles; or nous dites de vous nouvelles .
- Dame , dist il , a vous m'envoie vos amis Eneas de Troye , cui euer avez en vostre garde .
» La pucelle lors le regarde et respont : « Comment ?
Eneas ?
Mon ami tres douz Eneas , tu mon tuer de mon cors ravi , Eneas , puis que la vous vi ou la fleche de ceste tor cheÿ , ne fist a moy retor .
Li mienz tuer ainz est o vous .
» Li mesajes cortois et prous Mauprïanz respont humlement : « Dame , dist il , tant humblement com plus puet Eneas vous prie et com a s'amie suplie que ne tenés a mesprisance que ne vous fist autre samblance quant la fleche feïstes traire .
Ne puis encor guerre contraire , que souvent fait amor nuisance; a adés estes en doutante , par cuer amorous n'iert ja quites de douter , et si com vous dites qu'il a vostre cuer , si sachiez que li sien cuers est atachiez dedenz vous , et qu'il n'en a point ffors; si comme Amor le vous joint , et por ce que ja n'en desjoigne comment que li cors s'aloinge , vous envoie cest anelet , qu'ainsi que il ne s'entremet , ainz s'entretient partot et joint , soient e vostre .
II .
cuer conjoint en fine amor si faitement qu'a touz jours soit parfaitement de vous faite la conjoinnance en amor sanz point d'esloinance .
» Lavine l'anelet esgarde , la main y tent ne plus n'i tarde , et cil li baille bonnement .
Amor sanz amesurement l'a lors si tresportee toute et ravie , que d'une route plus de .
C. fois l'anelet baise .
« Douz amis , dist elle , or sui aise et de toute joie remplie , quant de notre amor sui certaine .
Vostre loyal cuer m'a garie , je ne puis mais estre marie por delaiance ne por terme , ( failli sont mi soupir , et lerme ne puet mais issir de mes yex quant m'ont octroie les haus diex de tel seigneur ce qu'en prioie , honnor de lui et d'amor joie .
» Lors a mis l'anel en son doy et dist : « Douz amis , je vous voy; mon cuer , douz amis , fait lié as , douz amis , gentilz Eneas !
Or n'i a plus , dit lors Lavine , a mon segnor toute m'encline; bien say que sa grant loyauté ne li laisseroit cruauté penser ne faire contre moi .
De riens ne sui mais en esmay ffors de faire son douz plesir en ce seul est tout mon desir .
Il m'a a soy toute ravie , sa merci , je sui sa pluvie; or m'octroient li haut dieu grace que le sorplus briement parface .
» Lavine , qui moult fu joieuse , com fine loyaus amoureuse , d'un safir et d'un diamant refait present a son amant , en .
II .
anelez afermez .
« Cist safir qui ci est fermez , dist la pucelle a Mauprïant , .
III .
choses va senefiant roy , chasteé et loyauté; a mon seignor la royauté et toute l'onnor de Laurente avec ma chasteé presente pour la loiauté qu'en lui est .
Neïs li haut dieu sont tot prest a li faire honnor , ce me samble , et por ce li envoie ensamble o le safir .
I .
diamant qui a vertu que li amant qui loyaument l'esgarderont de touz perilz se garderont .
» Après a la pucelle pris autres jouiaus de noble pris dont largement donne au mesaje , et il prent congié comme sage a la pucelle debonnaire et a son seignor s'en repaire .
Mauprians de la riche tor s'en part et est mis au retor vers son seignor , qui d'amor art : moult li demeure et est tart que de celle nouvelle oye , qui de lui seul atent sa joie .
Le messagier a tant tenu son chemin que la est venu ou l'en moult forment le desire; a briement parler va tout dire a Eneas qu'il s'esjoïsse .
Celui n'estoit ne fol ne nice , moult grandement s'est esjoï du mesagier quant il 1 'o5 / , de Lavine le mandement et tout le senefiement qu'elle li fait en son present .
« Gariz sui , dist il , mal ne sent , car pris en a moult bonne cure celle qui a honnor procure , dont li haus diex doy honerer .
Or n'i a mais que demorer a faire la vostre besoigne que cil madajes se joigne .
» Eneas li preus , li gentilz , a sa besoigne est ententiz , et si noblement se porvoit com faire devoit et savoit , et espousa au terme mis la belle cui estoit amis dedenz la cité de Laurente .
Quant pris ot la pucelle gente , li baron de terre latine qui estoit au pere Lavine s'acorderent , grant et menor , a lui recevoir a seignor aprez le decez de lor roy .
Eneas , qui fu sanz desroy , amesurez , cortois et saiges , par son senz , par ses vasselajes conquist il des barons l'amor , qu'aprez la mort de lor seignor paisiblement la terre tint et les honnors totes maintint .
Roys en fu , et belle Lavine sa cortoise mouillier roÿne , et vesquirent en bonne pais tant com de lor jors y ot mais , sanz anui , sanz destor de guerre .
Ainssi vint la latine terre a Eneas , qui premerains des royaus la tint en ses mainz puis que il ot conquis Turnus .
L'istoire faut , il n'i a plus qu'a metre face en memoire .
Or nous doinst Diex du ciel la gloire ou cerubim et serafin !
Ci est li romans a sa fin .