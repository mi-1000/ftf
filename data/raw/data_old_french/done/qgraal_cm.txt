la veille de la Pentecoste u li compaignon de la table reonde furent venu a Kamaalot et il orent oï le servisse et l'en voloit metre les tables a heure de nn .´ lors en a cheval en la sale une mout bele damoisele , et fu venue si grant oirre que bien le pot l'en veoir , car ses chevaux en fu encore toz suanz , et ele descent et vient devant le roi si le salue , et il dist que Diex la beneïe .
« Sire , fet ele , por Dieu dites moi se Lanelot est ceenz .
- Oïl voir , fet li rois , veez le la .
» Si li mostre , et ele va maintenant la ou il est , et li dist : « Lanelot je vos di de par le roi Pellés que vos avec moi venez iusu e cele forest .
» Et il li demande a qui ele est .
« Je sui , fait ele , a celui donc je vos paroil .
- Et quel besoign , fet il , avez vos de moi ? - Ce verroiz vos bien , fet ele .
- De par Dieu , fet il , et g'irai volentiers .
» Lors dist a un escuier qu'il mete la sele en son cheval , et li aport ses armes , et cil si fet tout maintenant .
Et quant li rois et li autre qui ou palés estoient voient ce si lor en poise mout .
Et neporquant quant il voient qu'il ne remaindroit il l'en lessent aler .
Et la reïne li dist : « Que est ce Lanelot ? Nos lairez vos a cest jor qui si est hauz ? - Dame , fet la damoisele , sachiez que vos le ravroiz demain ceenz ainz hore de disner .
- Or i voist donc , fait ele , car se il demain ne deust revenir il n'i alast hui par ma volenté .
» Et il mn , et la damoisele ausi , si se partent de laienz sn autre congié , et sanz plus de compaignie , fors solement dui escuier qui avec la damoisele estoen venuz .
Et quant il sont issuz de Kamaalot si chevauchent tant qu'il sont en la forest venu , si se metent ou grant chemin ferré , et errerent bien la monte d'une liue , et tant qu'il vindrn en une valee , et lors voient devant els en travers dou chemin une abeïe de nonains , et la damoisele torne cele part , si tost come il sont pres .
Et quant il sont a la porte si apele li escuiers , et l'en li huevre , et il descendent , et entrent enz , et u cil de laienz sorent que Lanelot estoit venuz si li vn tuit a l'encontre et li font mout grant joie , et u il l'orent mené en une chambre et il fu desarmez si voit jesir ses .ii. cousins Boort et Lyonel en .ii. liz , et lors est a merveilles liez , si les esveille , et u il le voient si l'acolent et besent , lors comence la joie que li cousin firent li .i. de l'autre .
« Biaux sire , fait Boort a Lanelot , quele aventure vos a ça amené ? Ja vos cuidions nos trover a Kamaalot .
» Et il lor conte coment une damoisele l'a laienz amené .
Mes il ne set onques por quoi .
endementres qu'il parloient einsi .´ si entrerent laienz .iii. nonains qui amenoient devant eles Galaad si bel enfant et si bien taillié de touz membres que a peines trovast l'en son pareil ou monde .
Et cele qui estoit la plus dame le menoit par la main , et ploroit mout tendrement .
Et quant ele vient devant Lanelot si li dist : « Sire je vos ameign nostre norriçon itn de joie com nos avons , nostre confort et nostre espoir que vos en façoiz evalier .
Car de nul plus preudome de vos ne porroit il a nostre cuidier recevoir l'ordre de evalerie .
» Il resgarde l'enfant , si le voit garni de toutes biautez si merveilleusement qu'il ne cuide mie qu'il veïst onques mes de son aage si bele forme d'ome , et par la simplece que il i voit i espoire il tant de bien qu'il li plest mout qu'il le face evalier .
Si respont as dames que de ceste requeste ne lor faudra il ja , et que volentiers le fera evalier puis que eles le vuelent .
« Sire , font il , nos volons que ce soit anuit ou deman .
- De par Dieu , fet il , il sera einsi cm vos le voulez .
»  nuit demora laienz Lanelot et fist toute la nuit le vaslet veillier au mostier , et a l'endemain a hore de prime le fist evalier , et li chauça l'un de ses esperons et Boort l'autre .
Aprés li cen Lanelot l'espee et li dona la colee , et li dist que Diex le feïst preudome , car a biauté n'avoit il mie failli .
Et quant il li ot fet tout ce qu'a novel evalier apartenoit si li dist : « Biau sire vendroiz vos avec moi a la cort mon seignor le roi Artus ? - Sire , fait il , nanil , avec vos n'irai je pas .
» Et lors dist Lanelot a l'abeesse : « Dame soffrez que vostre noviaux evalier viegne avec nos a cort chiés mon seignor le roi .
Car il aen plus assez d'estre la que de ci demorer avec vos .
- Sire , fet ele , il n'ira pas ore , mes si tost com nos cuiderons qu'il en soit leux et mestier nos l'i envoierons .
» Et lors se part Lanelot de laienz entre lui et ses compaignons , et chevauchent ensemble si qu'il sont venuz a Camaalot a heure de tierce , et li rois ert alez au mostier por oïr la messe a r compaignie de hauz homes , et quant li troi cousin furent venuz si descendent en la cort , et montent en la sale en haut , et lors comencierent a parler de l'enfant que Lanelot avoit fet evalier .
Si li dist Boort qu'il n'avoit onques mes veu home qui tant resemblast Lanelot come cil faisoit .
« Certes je ne creroie jamés riens se ce n'est Galaad qui fu engendrez en la bele fille au riche roi pescheor , car il retret a celui lignage et au nostre trop merveilleusement .
- Par foi , fait Lion , je croi bin que ce soit il , car il resemble out bin mn seignor .
»  piece parlerent de ceste chose por savoir s'il en tresissent riens de la bouche Lanelot , mes a parole qu'il deïssent de ceste chose ne respondi il onques a cele foiz .
Et en ce que il orent lessié a parler de ce si regarderent par les sieges de la table reonde et troverent en chescn leu : ‘ Ci , doit seoir cil .
‘ Et einsint alerent regardant tn ue il vindrent au r siege que l'en apeloit le siege perilleux et i truevent letres ui i avoient esté novelement escrites ce lor fu avis et il regardent les letres qui dient : ‘ cccc. anz et liiii. sn am en la passion esu et au jor de la Pentecoste doit cist sieges trover sn mestre ’ et u il voient cez letres si dient li .i. a l'autre : « Par foi ci a merveilleusse aventure .
- A nn Dieu , fet elot , qui a droit voldroit conter le ter de cest brief des le resusciteen ostre Seignor jusqu'a ore , il troveroit ce m'est avis par droit conte , que a lor jor d'ui doit estre ce sieges a ua ce est la Pentecoste , aprés , les .cccc. anz et les .liiij. et je voldroie ien que nus veïst mes hui cez letres devant que cil sera venuz ui ceste aventure doit escheoir .
» Et il dient ue le veoir , destorront il ien , si font aporter .i. drap de soie et le metent el siege por covrir les letres .
li rois fu revenuz del mostier , et il vit que elot fu venuz et il ot amené Boort et Lin si lor fet mout grant joie , et dist que bien soient il venuz , et la feste comence par laienz grant et merveilleuse , car mout sont liez li compaignn de la table reonde de la venue as .ii. freres , et mes ires auvains lor demande coment il l'ont puis fet que il se partirent de cort , et il dient : « Bien Dieu merci .
» Car il ont toz jorz esté sainz et haitiez .
« Certes , fet mes sires auvains , ce me plest mout .
»  est la joie que cil de la cort font a Boort et a Lion , car pieça mes qu'il nes avoin veuz , et li rois comande que les tables soient mises , car il est tens de mengier ce li est avis .
« Sire , fait eus li seneschaux , se vos asseez ja au disner il m'est avis que vos enfraindroiz la costume de cean , car nos avons veu toz jorz que vos a haute feste n'asseiez a table devant que aucune aventure fust en vostre cort avenue voiant toz les barn de vostre ostel .
- Certes , fet li rois , eus , vos dites voir , ceste costume ai je toz jorz tenue et la tendrai tant com je porrai , mes je avoie si grant joie de elot et de ses cousins qui estoient venu a cort sain et haitié qu'il ne me sovenoit de la costume .
- Or vos en souviegne » , fet eus .
qu'il parloient einsi si enra laienz uns vaslez qui dist au roi : « Sire noveles vos aport mout merveilleuses .
- Queles ? fet li rois .
Dites les moi tost .
- Sire la aval desoz vostre palés a .i. perron grant que je ai veu floter par desus l'eve .
Venez le veoir , car je sai bien que ce est aventure merveilleuse .
» Et li rois descent maintenant por ceste aventure veoir , et si font tuit li autre , et quant il sont venuz a la rive si troevent le perron qui estoit venuz a rive et issuz hors de l'eve , et estoit de marbre vermeil , et ou perrn estoit une espee fichiee qui mout estoit bele et riche par semblant , et en estoit li ponz d'une pierre precieuse ouvrez a letres d'or mout soutilmn , et li baron resgardoient les letres qui disoient : ‘ Ja nus ne m'ostera de ci se cil non a qui costé je pendrai , et cil sera li mieldres evalier del monde .
’ Et quant li rois voit ces letres si dist a elot : « Biau sire ceste espee est vosre par bon droit , car je sai bien que vos estes li mieldres evalier dou monde .
» Et il respont toz corrouciez : « Certes sire ne ele n'est moie ne je n'avroie le corage de metre i main , ne hardement , car je ne sui mie dignes ne soffisanz que je la doie prendre , et por ce m'en tendrai je ne n'i metrai ja la main , car ce seroit folie se je tendoie a avoir la .
- Toutes voies , fet li rois , i essaierez vos se vos la porriez oster .
- Sire , fet il , non ferai .
Car je sai bien que nus n'i essaiera ja por quoi il i faille qu'il n'en reçoive plaie .
- Et que savez vos ? fet li rois .
- Sire , fait il , je le sai bien , et encor vos dirai je autre chose , car je voil que vos sachiez u e cest jor d'ui comenceront les granz aventures et les granz merveilles dou saint Graal .
»  li rois ot que elot n'en fera plus si dist a mon eignor auvain : « Biax niés essaiez i .
- Sire , fait il , sauve vostre grace non feré , puis que mes sires elot n'i velt essaier g'i metroie la man por noient , car ce savez vos bien qu'il est assez mieldres evalier de moi .
- Toute voies , fait li rois , i essaieroiz vos por ce que je le voil .
Ne mie por l'espee avoir .
» Et il gite la main et prent l'espee par le heut et sache , mes il ne la puet trere fors , et li rois li dist maintenant : « Biaux niés lessiez ester , car bien avez fet mon comandement .
- Mes ires auvains , fet elot , or sachiez que ceste espee vos touchera encore si de pres que vos ne la voldriez avoir bailliee por un chastel .
- Sire , fet mes ires auvains , je n'en poi mes .
Se je en deusse orendroit morir si le feïsse je por la volenté mon seignor acomplir .
» Et quant li rois ot ceste parole si se repent de ce que mes ires auvains a fet .
Et lors dist a Perceval qu'il essait a l'espee , et il dist que si fera il volentiers por fere a mon eignor auvain compaignie .
Si met la main a l'espee et tret , mes il ne la puet avoir , et lors croient bien tuit cil de la place que elot die voir , et les letres dou pont ue il soient veraies .
Si n'i a mes si hardi qui main i osast metre , et mes ires eus dist au roi : « Sire sire par mon chief or poez vos seurement asseoir au disner quant vos plaira , car a aventure n'avez vos pas failli devant mengier ce me semble .
- Alons donc , fet li rois , car ausint en est il bien tn .
» Et lors s'en vont li evalier et laissent le perron a la rive , et li rois fet l'eve corner si s'asiet en sn haut dois , et li compaignon de la table reonde s'asien chascun en son leu .
Celui jor servirn laienz .iiii. roi tuit coronné , et avec aux tant de hauz homes que a merveilles les poïst l'en tenir .
jor fu assis li rois a son haut dois ou palés , et ot a lui servir grant compaignie de hauz barons .
Si avint einsint u il se furent tuit assis par laienz qu'il trovern que tuit li compaignon de la table reonde furent venu , et li siege empli , fors solement cil ue l'en apeloit siege perilleux .
Quant il orent eu le premier mes si lor avint si merveilleuse aventure que tuit li huis dou palais ou il men , et les fenestres clostrent par eles en tel maniere que nus n'i mist la man , et neporquant la sale ne fu pas ennuble , et de ceste chose furent esbahiz li fol et li sage , et li rois Artus qui premiers parla dist : « Par Dieu biau seignor nos avons hui veues merveilles et ci et a la rive , mes je cuit que nos les verrn encor anuit greignors que cestes ne sont .
»  que li rois parloit einsi si entra laienz .i. preudom a une blanche robe vielz et anciens , mes il n'ot evalier lain qui seust par ou il i entra , et li preudn venoit a pié et amenoit par la man .i. evalier a unes armes vermeilles sanz espee et sanz escu , si dist ausi tost com il fu en le palais : « Pes soit a vos .
» Et aprés dist au roi la ou il le voit : « Rois Artus ge t'amoign le evalier desirré , celui qui est estrez dou haut lignage le roi David , et dou parenté Joseph d'Arimacie , celui par qui les merveilles de cest païs et des estranges terres remann .
Veez le ci .
» Et li rois est mout liez de ceste novele , si dist au preudome : « Sire bien soiez vos venuz se ceste parole est veraie , et bien soit li evalier venuz , car se ce est cil que nos atendons a achever les aventures dou saint Graal onques si grant joie ne fu faite d'ome come nos ferons de lui .
Et qui que il soit ou cil que vos dites ou autres .´ je voldroie que bien li venist por ce qu'il est si gn hons et de si haut lignage come vos dites .
- Par foi , fait li preudons , vos en verroiz par tens tel comencement qui bel sera .
» Et lors fet le evalier tost desarmer si remest en une cote de cendal vermeil , et il li a baillié maintenant un mantel vermeil a afubler qu'il portoit sor s'es tout de samit , et par dedenz esto forrez d'un blanc hermine .
il l'a vestu et apareillié si li dist : « Sivez moi sire evalier .
» Et il si fet , et il le moine tot droit au siege perilleux delez quoi elot se seoit , et sozlieve le drap de soie que cil i avoient mis .
Si troeve les letres qui dient : ‘ Ci est li sieges Galaad .
’ Et li preudons resgarde les letres si les troeve novelement escrites ce li est avis , et il conoist le non .
Si li dist si en haut que tuit cil de laienz l'oient : « Sire evalier asseez vos ci , car cist leux est vosre .
» Et cil s'asiet tout seuremn , et dist au preudome : « Or vos em poez raler , car bien avez fet ce que l'en vos comanda , et saluez moi touz cels dou saint ostel , et mon oncle le roi Pellés , et mn aiol le riche roi pescheor , et lor dites de par moi que je les iré veoir au plus tost que je porrai et que je en avrai loisir .
» Et li preudons s'em part de laienz , et comn le roi Artus a Dieu , et toz les autres ausi , et qun l'en li volt demander qui il estoit il n'en tint onue plet a aus , ainz respondi tot plainement que il ne lor diroit ore pas , car il le savroient bien a tens se il l'osoient demander .
Si vient au mestre huis dou palais qui clos estoit si l'oevre , et descent en la cort aval , et troeve evalier et escuiers jus a .xv. qui l'atendoient , et estoient venuz o lui .
Et il monte et se part de la cort en tel maniere qu'il ne sorent plus de son estre a cele foiz .
cil de la sale virent seoir le evalier ou siege que tant preudome avoient redouté , et ou tantes granz aventures estoient avenues par man foiz si n'i a celui qui n'en ait grant merveille .
Car il voient celui si juene home qu'il ne voient don grace li puist estre venue , se ce n'est de la volenté Nostre Seignor , et la feste comence grant par laienz , si font honor au evalier et li un et li autre , car bien pensent que ce soit cil par qui les merveilles dou saint Graal doivent faillir , et bien le sevent par l'esprovement dou siege , ou onques hons ne s'estoit assis a cui il n'en fust meschaü , en aucune maniere ne mes a cestui .
Si le servent et honorn de quan qu'il puen , come celui qu'il tienne a mestre et a seignor par desus cels de la table reonde .
Et elot qui mout volentiers le resgardoit por la merveille qu'il en a conoist que ce estoit cil que il a hui fet evalier novel .
Si en a mout grant joie , et por ce li fet il la greignor honor qu'il puet , et le met en paroles de man choses , et li demande de son estre qu'il l'en die aucune chose , et cil qui auques le conoist ne l'ose refuser .
Si respont man foiz a ce qu'il li demande .
Mes Boorz qui tant est liez que nus plus , et qui bien conoist que ce est Galaad le filz elot cil qui doit les aventures mener a chief parole a Lin son frere , et li dist : « Biau frere savez vos qui cist evalier est qui siet ou siege perilleux ? - Je nel sai mie bien , fet Lion .
Mes tant que ce est cil qui a esté hui fet evalier novel , que mes sires elot fist evalier de sa main , et ce est cil donc entre vos et moi avons tote jor parlé que mes sires elot engendra , en la fille au riche roi pescheor .
- Veraiement le sachiez vos , fet Boort , que ce est il , et qu'il est nostre cousins prochains .
Et de ceste aventure devons nos estre out liez , car ce n'est mie doute qu'il ne viegne encor a greignor chose que evalier que je onques coneusse , si en a ja bel comencement .
»  parolent li dui frere de Galaad , et ausi font tuit li autre par laienz .
Si en cort tant la novele amont et aval que la reïne qui en ses chambres menjoit en oï parler par .i. vaslet qui li dist : « Dame merveilles sont avenues laienz .
- Coment , fait ele , di le moi .
- Par foi dame , fet il , uns chevaliers est venuz a cort qui a acomplie l'aventure dou siege perilleus , et est li chevaliers si juenes hons que toz li siecles se merveille donc cele grace li puet estre venue .
- Voire , fet ele , puet estre voirs ? - Oïl , fet cil , veraiement le sachiez .
- A non Dieu , fait ele , donc li est il mout bien avenu , car cele aventure ne volt onques mes nus hons achever qui n'i fust morz ou mehaigniez ainz qu'il l'eust menee a fin .
- Ha Diex , font les dames , tant fu de bone heure nez li chevaliers , onques mes hons tant fust de grant proece ne pot avenir a ce a ou il est avenuz , et par ceste aventure puet l'en bien conoistre que ce est cil qui metra a fin les aventures de la G Bretaigne , et par cui li Rois Mehaingniez recevra garison .
-  amis , fet la reïne au vas , se Diex t'aït or me di de quele façon il est .
- Dame , fet il , se Diex m'aït ce est uns des biaux chevaliers dou monde , mes il est juenes a merveilles , et resemble a Lancelot et au parenté le roi Ban , si merveilleusement que tuit cil de laienz vont disant por voir qu'il en est estrez .
» Et lors le desirre la reïne a veoir assez plus que ele ne faisoit devant , car ele a oï parler de la semblance si pense bien que ce soit Galaad que Lancelot avoit engendré en la fille au riche roi pescheor einsi com l'en li avoit conté par maintes foiz , et dist en quel maniere il avoit esté deceuz , et ce estoit la chose par quoi ele fust plus corrociee vers Lancelot se la coupe en fust apertement soe .
li rois ot mengié et li compaignon de la table reonde si se leverent de lor sieges .
Et li rois meïsmes vet au siege perilleux , et leva le drap de soie , et trova le non Galaad qu'il desirroit mout a savoir , et il le mostre a mon seignor Gauvain et li dist : « Biaux niés or avo nos Galaad le bon chevalier parfet que nos et cil de la table reonde avons tant desirré a avoir , or pensons de lui honorer et servir tant com il sera avec nos , car ceienz ne demorra il pas longuement ce sai ge bien por la grant queste dou Graal qui prochainnement comencera si com je croi et Lancelot le nos a hui fet entendant qu'il nel deïst pas s'il n'en seust aucune chose .
- Sire , fet mes sires Gauvains , et vos et nos le devons servir come celui que Diex nos envoie por delivrer nostre païs des granz merveilles et des estranges visions , et des estranges aventures qui tant sovent i sont avenues par si lonc tens .
»  vient li rois a Galaad et li dist : « Sire bien soiez vos venuz , mout vos avons desirré a veoir , or vos avons ceienz la Dieu merci et la vostre qui i deignastes venir .
- Sire , fet il , g'i sui venuz , car je le devoie bien fere , por ce que de ceenz doivent movoir tuit cil qui seront compaignon de la queste dou saint Graal qui par tens sera comenciee .
- Sire , fet li rois , de vostre venue avions nos mout grant mestier por moutes choses , et por les granz merveilles de ceste terre mener a fin , et por une aventure mener a chief qui hui nos est avenue a quoi cil de ceenz ont failli , et je sai bien que vos n'i faudroiz pas come cil qui devez achever les aventures a quoi li autre avront failli , car por ce vos a Diex envoié entre nos que vos parfaçoiz ce que li autre ne porent onques mener a fin .
- Sire , fet Galaad , ou est cele aventure dont vos me parlez ? Je la verroie volentiers .
- Et je la vos mostrerai » , fait li rois .
Et lors le prent par la main si descendent dou palais , et tuit li baron dou palais et de laienz vont aprés por veoir coment l'aventure dou perron sera menee a fin .
Si i acorent li un et li autre en tel maniere qu'il ne remest chevalier en tot le palais qui la ne venist , et la novele en vient maintenant a la reïne , et si tost com ele l'ot dire si fet oster les tables , et dist .iiii. des plus hautes dames qui estoient avec li : « Beles dames venez avec moi jus a la rive , car je ne lairoie en nule maniere que je ne voie ceste aventure mener a fin , se g'i puis onques venir a tens .
»  tant descent la reïne dou palés , et ot o soi grant compaignie de dames et de damoiseles .
Et quant eles furent a l'eve , et li chevalier les virent venir si comencierent a dire : « Tornez vos , veez ci la reïne .
» Si li font maintenant voie tuit li plus proisié .
Et li rois dist a Galaad : « Sire veez ci l'aventure donc je vos parlai , a ceste espee trere fors de cest perron ont hui failli des plus proisiez chevaliers de mon ostel qui onques ne l'em porent trere .
- Sire , fet Galaad , ce n'est mie de merveille , car l'aventure estoit moie si n'ert pas lor , et por la grant seurté que je avoie de ceste espee avoir n'en aportai je point a cort si come vos peustes veoir .
» Et lors met la main a l'espee et la tret fors dou perron autr legierement com se ele n'i tenist pas , puis prent le fuerre et la met dedenz , et maintenant la ceint entor lui , et dist au roi : « Sire or vaut mielz que devant , or ne me faut mes fors escu donc je n'ai point .
- Biax sire , fet li rois , escu vos envoiera Diex d'aucune part ausi com il a fet espee .
» Et lors resgardent tout contreval la rive , et voient venir une damoisele montee sor un palefroi blanc qui venoit vers aux mout grant aleure , et quant ele fu a aux venue si salua le roi et toute sa compaignie , et demanda se Lancelot estoit iluec , et il estoit ilec tres devant lui .
Si li respont : « Damoisele veez me ci .
» Et ele le resgarde si le connoist et lors li dist tout em plorant : « Ha .´ Lancelot tant est vostre afere changié puis hui matin .
» Et quant il ot ce si li dist : « Damoisele coment ? Dites le moi .
- Par foi , fait ele , je le vos dirai voiant toz cels de ceste place .
Vos estiez hui matin li mieldres chevaliers dou monde , et qui lors vos apelast Lancelot li mieldres chevaliers de toz il deïst voir , car alors l'estiez vos , mes qui or le diroit l'en le devroit tenir a mençongier , car meillor i a de vos , et bien est provee chose par l'aventure de ceste espee a quoi vos n'osastes metre la main , et ce est li changemenz et li muemenz de vostre non donc je vos ai fet remembrance , por ce que des ore mes ne cuidiez que vos soiez li mieldres chevaliers dou monde .
» Et il dist qu'il nel cuidera jamés car ceste aventure l'en a mis tot fors dou cuer .
se torne la damoisele devers le roi et li dist : « Rois Artus ce te mande par moi Nasciens li hermites que en cest jor d'ui t'avendra la greignor honor qui onques avenist a chevalier de Bretaingne , et ce ne sera mie por toi mes por autre .
Et sez tu de quoi ?? Dou saint Graal qui hui aparra en ton ostel , et repestra les compaignons de la table reonde .
» Et maintenant que ele ot dite ceste parole si s'en torna et se remist en sa voie que ele ert venue .
Si ot il assez en la place barons et chevaliers qui la voldrent retenir por savoir qui ele estoit , et donc ele estoit venue , mes ele ne volt onques remanoir por home qui onques l'emparlast , et lors dist li rois as barons de son ostel : « Biau seignor il est einsi que de la queste dou saint Graal avons veraie demos eue , que vos i entreroiz prochainnement .
Et por ce que je sai bien que je ne vos verrai jamés toz einsi ensemble come vos estes orendroit voil ge que en la praerie de Kamaalot soit orendroit comenciez .i. tornoiemenz si envoisiez que aprés noz morz en facent remembrance li oir qui aprés nos vendront .
» Et il s'acordent tuit a iceste parole .
Si reviennent en la cité et prennent lor armes de tiex i ot por joster plus aseur , et de tiex i ot qui ne pristrent fors covertures et escuz , car mout se fioient en lor proeces li plus d'aux , et li rois qui tout ce ot esmeu ne l'avoit fet fors por veoir partie de la chevalerie Galaad , car bien pensoit qu'il ne revendroit mes a piece a  q il s'em partiroit .
tuit furent assemblez es prez de Kamaalot li grant et li petit .´ Galaad par la proece dou roi et de la reïne mist son hauberc en son dos , et son hiaume en sa teste .
Mes onques escu n'i volt prendre por chose que l'en li vousist fere .
Et mes sires Gauvains qui trop en estoit liez dist qu'il li portera lances , et ausi dist mes sires Yvains et Bohes de Gaunes , et la reïne fu montee sus les murs a grant compaignie de dames et de damoiseles .
Et Galaad qui fu venuz en la praerie avec les autres chevaliers commença lances a brisier si durement que nus nel veïst qui a merveilles nel tenist .
Si en fist tant en poi d'ore qu'il n'ot home ne fame en la place qui sa chevalerie veïst qui a merveilles nel tenist , et au meillor de toz .
Et distrent cil qui onques mes ne l'avoient veu que hautement avoit comenciee chevalerie , et bien i paroit a ce qu'il avoit le jor fet que d'iluec en avant porroit il legierement sormonter de proece toz les autres chevaliers , car quant li tornois fu remés il troverent que de toz les compaignons de la table reonde qui armes portassent n'i avoit il remés que .ii. qu'il n'eust abatuz , et ce estoit Lancelot et Perceval .
Si dura en tel maniere li tornois jus aprés none , et lors remest atant , car li rois meïsmes qui avoit doutance qu'il ne tornast au darreain en corroz les fist departir , et fist a Galaad deslacier son hiaume , et le bailla a porter a Boort de Gaunes , si l'enmena des prez en la cité de Camaalot parmi la mestre rue le visage descovert por ce que tuit le veïssent apertement , et quant la reïne l'ot bien avisé si dist que voirement l'avoit Lancelot engendré , car onques mes ne se resemblerent dui home si merveilleusement com il dui faisoient , et por ce n'estoit ce pas merveille s'il estoit de grant chevalerie garniz , car autrement forslignast il trop durement , et une dame qui ot oï une partie de ces paroles li respondi tot maintenant : « Dame por Dieu doit il donc par droit estre si bons chevaliers comme vos dites ? - Oïl voir , fet la reïne , car il est de totes parz estrez des meillors chevaliers dou monde , et del plus haut lignage que l'en sache .
»  tant descendirent les dames por oïr vespres por la hautesce dou jor .
Et quant li rois fu issuz dou mostier et il vint ou palés en haut si comanda que les tables fussent mises , et lors s'alerent seoir li chevalier chascuns en son leu ausi com il avoient fet au matin .
Et quant il se furent tuit asis par laienz , et il se furent tuit acoisiez .´ lors oïrent il venir .i. escrois de tonnoire si grant et si merveilleus que toz li palés deust fondre , et maintenant entra laienz uns rais de soleil qui fist le palés a .vii. doubles plus clers que devant , si furent tantost par laienz toz ausi come s'il fussent enluminez de la grace dou saint esperit , et comencierent a resgarder les uns les autres , car il ne savoient donc ce lor pooit estre venu , et neporquant il n'avoit laienz home qui poïst parler ne dire mot , de sa bouche .
Si furent tuit amuï grant et petit .
Et quant il orent grant piece demoré en tel maniere que nus d'aux n'avoit pooir de parler , ainz s'entreresgarderent autresi comme bestes mues .´ lors entra laienz li sainz Graaux coverz d'un blanc samit , mes il n'i ot onques nul qui poïst veoir qui le portoit .
Si entra par le grant huis dou palais , et mainte qu'il i fu entrez fu li palais raempliz de si bones oudors et toutes les espices terriennes i fussent espandues , et il ala parmi le palais tot entor les dois d'une part et d'autre , et tout einsi com il trespassoit par devant les tables estoient eles maintenant raemplies endroit chascun siege de tel viande come chascuns desirroit .
Et quant tuit furent servi li un et li autre li sainz Graaux s'en parti tantost qu'il ne sorent qu'il pot estre devenuz .
Ne ne virent quel part il torna , et maintenant orent pooir de parler , cil qui devant ne pooient mot dire .
Si rendirent graces a Nostre Seignor li plusor d'aux de ce que si grant honor lor avoit fete , qu'il les avoit repeuz de la grace dou saint Graal .
Mes sor toz ceus qui laienz estoient en fu li rois Artus joianz et liez de ce que greignor debonaireté li avoit Nostre Sires mostré qu'a nul roi qui devant lui eust esté .
ceste chose furent mout liez li privé et li estrange , car bien lor sembla que Nostre Sires nes avoit pas oubliez quant il lor mostroit si grant debonaireté .
Si em parlerent assez tant com li mengiers dura , et li rois meïsmes en comença a parler a cels qui plus pres de lui estoient , et dist : « Certes seignor mout devons avoir grant joie de ce que Nostre Sires nos a mostré si grant signe d'amor qu'il de sa grace nos volt repaistre a si haut jor com est le jor de la Pente .
- Sire , fet mes sires Gauvains , encor i a il autre chose que vos ne savez mie , car il n'a çaienz home qui n'ait esté serviz de quan qu'il demandoit et pensoit , et ce n'avint onques mes en nule cort se ne fu chiés le Roi Mehaignié .
Mes de tant sont il engignié qu'il nel porent veoir apertement , ançois lor en fu coverte la veraie semblance , por quoi je endroit moi faz orendroit .i. veu , que le matin sanz plus atendre entrerai en la queste en tel maniere que je la maintendrai .i. an et .i. jor , et encor plus se mestiers est .
Ne ne re a cort por chose qui aviegne devant que je l'aie veu plus apertement qu'il ne m'a ci esté demostré , se ce puet estre en nule maniere que je le puisse veoir ne doie , et s'il ne puet estre je m'en retornerai .
»  cil de la table reonde oïrent cele parole si se leverent trestuit de lor sieges , et firent tuit autretel veu com mes sires Gauvains avoit fait , et distrent qu'il ne fineroient jamés d'errer devant qu'il seroient assis a la haute table ou si douce viande estoit toz jorz aprestee come cele qu'il avoient iluec eue .
Et quant li rois vit qu'il avoient fait tel veu si en fu mout a malaise .
Car bien set qu'il nes porra pas retorner de ceste emprise .
Si dist a mon seignor Gauvain : « Ha .´ Gauvains vos m'avez mort par le veu que vos avez fait , car vos m'avez ci tolue la plus bele compaignie et la plus loial que je onques trovasse .
Et ce est la compaignie de la table reonde , car quant il departiront de moi de quele heure que ce soit je sai bien qu'il ne revenndront revendront jamés arriere tuit , ainnz ainz demorront en ceste queste li plusor qui ne faudra pas si tost come vos cuidoiz , si ne m'en poise pas petit , car je les ai escreuz et eslevez de tot mon pooir , et les ai toz jorz amez , et encor les aim ausint com s'il fussent mi fil ou mi frere , et por ce me sera mout grief lor departie , car je avoie apris a veoir les souvent , et avoir lor compaignie , car je ne puis pas en moi veoir coment je m'en puisse soffrir .
»  ceste parole comença li rois a penser mout durement , et en cel penser li vienent les lermes as eulz si que cil de laienz s'em porent bien apercevoir .
Et quant il parla si dist si haut que cil de laienz le porent bien oïr : « Gauvains Gauvains mis m'avez le grant corroz ou cuer donc jamés ne me porrai esbatre devant que je sache veraiement a quele fin ceste queste porra torner , car trop ai grant doute que mi ami charnel n'en reviegnent ja .
- Ha .´ sire , fet Lancelot , por Dieu que est ce que vos dites ? Tiex hons com vos estes ne doit pas poor concevoir en son cuer , mes justice et hardement , et avoir bone esperance , si vos devez reconforter , car certes se nos morions tuit en ceste queste il nos seroit graindre honor que de morir en autre leu .
- Lancelot , fait li rois , la grant amor que j'ai toz jorz vers aus eue me fet dire tiex paroles , et ce n'est mie de merveille se je sui corrociez de lor departement .
Car onques nus rois crestiens n'ot autant de bons chevaliers , ne de preudomes a sa table comme j'ai eu en cest jor , ne jamais n'avra quant il de ci departiront .
Ne jamés ne seront a une table rassemblé einsi com nos les avons ci veuz , et ce est la chose qui plus me desconforte .
»  ceste parole ne sot mes sires Gauvains que respondre , car il conoissoit bien que li rois disoit voir .
Si se repentist volentiers s'il osast de la parole qu'il avoit dite , mes ce ne pot estre , car trop estoit ja pueploiee .
Si fu maintenant denonciee par toutes les chambres de laienz comment la queste dou saint Graal estoit emprise , et se partiront demain de cort cil qui compaignon en doivent estre .
Si ot assez de tiex par laienz qui plus en furent corrocié que joiant , car par la proece des compaignons de la table reonde estoit li ostiex le roi Artus redoutez sor touz autres .
les dames et les damoiseles qui avec la reïne estoient assises es chambres au souper oïrent ceste novele si en i ot assez de dolentes et de corrociees .
Meesmement celes qui estoient espouses ou amies as compaignons de la table reonde .
Ne ce ne fu mie de merveille , car eles estoient honorees et chier tenues par cels de qui eles doutoient que il ne moreussent en la queste .
Si en commencierent a fere trop grant duel , et la reïne demande au vaslet qui devant lui estoit : « Di moi , fait ele , vaslet , fus tu la ou ceste queste fu acreantee ? - Dame , fet cil , oïl .
- Et mes sires Gauvains , fet ele , et Lancelot dou Lac sont en il compaignon ? - Dame certes , fet cil , mes sires Gauvains le creanta premierement , et Lancelot aprés , et ausi firent tuit li autre qu'il n'en i a nul remés qui de la table fust compainz .
» Et quant ele ot ceste parole si est tant dolente por Lancelot qu'il li est bien avis que ele doie morir de duel .
Ne ne s'em puet tenir que les lermes ne l'en viegnent as elz , si respont a chief de piece trop dolente si que nule plus : « Certes , fait ele , ce est granz domages , car sanz la mort de maint preudome ne sera pas a fin menee ceste queste puis que tant preudome l'ont emprise .
Si me merveil mout coment mes sires li rois qui tant par est sages l'a soffert , car la meillor partie de ses barons s'en departira a cest point si merveilleusement que li remananz en vaudra poi .
» Et lors comença a plorer mout tendrement , et ausi firent toutes les dames , et les damoiseles qui avec li estoient .
fu la cort troublee por la novele de çax qui partir s'en devoient .
Et quant les tables furent levees ou palés et es chambres , et les dames furent assemblees avec les chevaliers .´ lors comença li diaux toz noviaux , car chascune dame ou damoisele fust espousee fust amie dist a son chevalier que ele iroit avec lui en la queste .
Si ot laienz de tiex qui de legier s'i acorderent , et qui tost le vousissent se ne fust .i. prudons vielz vestuz de robe de religion qui laienz entra aprés souper .
Et quant il vint devant le roi si parla si hautement que tuit le porent oïr , et dist : « Oez seignors chevaliers de la table reonde qui avez juree la queste dou saint Graal .´ ce vos mande par moi Nasciens li hermites que nus en ceste queste ne meint dame ne damoisele qu'il ne chiee en pechié mortel .
Ne nus n'i entre qui ne soit confés , ou que il n'aille a confesse , car nus en si haut servise ne doit entrer devant qu'il soit netoiez et espurgiez de totes vilanies et de toz pechiez mortiex , car ceste queste n'est mie queste de terrianes choses , ainz doit estre li encerchemenz des granz secrez et des privetez Nostre Seignor , et des granz repostailles que li hauz mestres mostrera apertement au boneuré chevalier qu'il a esleu a son serjant entre les autres chevaliers terriens a qui il mostrera les granz merveilles dou saint Graal , et fera veoir ce que cuers mortiex ne porroit penser , ne langue d'ome terrien deviser .
»  ceste parole remest que nus ne mena o soi ne sa fame ne s'amie , et li rois fist le preudome herbergier bien et richement , et li demanda grant partie de son estre .
Mes il l'en dist petit , car assez pensoit a autre chose que au roi .
Et la reïne vient a Galaad et s'asist delez lui , et li comence a demander dom il est , et de quel païs et de quel gent , et il l'en dist grant partie come cil qui assez en savoit .
Mes de ce qu'il fust filz Lancelot n'i ot il onques parlé .
Et neporquant as paroles que la reïne i aprist conut ele veraiement qu'il estoit filz de Lancelot et qu'il avoit esté engendrez en la fille le roi Pellés dom ele avoit mai foiz oï parler , et por ce que ele le velt oïr parler et savoir de sa bouche s'il onques puet estre li demande ele la verité de son pere , et il li respont qu'il ne set pas tres bien qui filz il fu .
« Ha .´ sire , fait ele , vos le me celez , por quoi faites vos ce ?? Si m'aït Diex ja de vostre pere nommer n'avroiz honte , car il est li plus biaux chevaliers dou monde , et est estrez de toutes parz de rois et de reïnes , et dou plus haut lignage que l'en sache , et a eu le los jusque ci d'estre le meillor chevalier dou monde , par quoi vos devriez passer toz cels dou monde .
Et certes vos le resemblez si merveilleusement , qu'il n'a ceienz home si nice qui bien ne le sache s'il bien s'en prenoit garde .
»  il ot ceste parole , si devient touz honteus de la grant vergoigne que il en a .
Si respont maintenant : « Dame , fet il , puis que vos le conoissiez si certainement vos le me poez bien dire .
Et se ce est cil que je croi que soit mes peres je vos tendrai a voir disant , et se ce n'est il je ne m'i porroie pas acorder por chose que vos en deïssiez .
- A non Dieu , fet ele , puis que vos nel le me volez dire je le vos dirai .
Cil qui vos engendra a non mes sires Lancelot del Lac , li plus biaux chevaliers et li mierdres et li plus gracieus , et li plus desirrez a veoir de toutes genz , et li mielz amez qui onques nasquist a noz tens , por quoi il me semble que vos nel devez celer ne a moi ne a autre , car de plus preudome ne de meillor chevalier ne peussiez vos estre engendrez .
- Dame , fait il , puis que vos le savez si de voir a que fere le vos diroie je ?? Assez le savra l'en encore tout a tens .
»  parlerent entre la reïne et Galaad , et tant qu'il fu auques anuitié .
Et quant il fu auques anuitié et il fu hore de dormir li rois prist Galaad et l'en en sa chambre , et le fist couchier en son lit meïsmes ou il souloit gesir por honor et por hautece de lui , et aprés s'ala li rois couchier et Lancelot et li autre baron de laienz .
Si fu li rois cele nuit mout a malaise et mout pensis por amor as preudomes de laienz qu'il avoit mout amez qui l'endemain se devoient partir de lui , et aler en tel leu ou il cuidoit bien qu'il demorassent longuement .
Et por la demoree s'il la feïssent ne s'esmaiast il pas mout .
Mes ce li met le grant duel ou cuer qu'il pense bien qu'il en morra grant partie en ceste queste , et ce est la chose dom il est plus a mal aiese .
tel duel et en tel maniere furent toute la nuit li haut baron de laienz , et cil dou roiaume de Logres .
Et quant il plot a Nostre Seignor que les teniebres de la nuit furent abessiees por ce que la veue dou jor estoit apareue li chevalier se leverent tantost trestuit cil qui estoient en pensee de ceste chose , si se vestirent et atornerent .
Et quant il fu bien ajorné li rois se leva de son lit , et quant il fu apareilliez si s'en vet en la chambre ou mes sires Gauvains et Lancelot estoienntt estoient , qui avoient geu ensemble la nuit .
Et quant il vint la si trova que il estoient ja vestuz et apareillié por aler oïr messe , et li rois qui autant les amoit com se il les eust de sa cha engendrez les salua quant il se fu entre els enbatuz , et il se drecierent encontre lui et distrent que bien fust il venuz , et il les fist raseoir et s'asist delez aus , et lors comença li rois a resgarder mon seignor Gauvain et li dist : « Gauvains Gauvains vos m'avez traï , onques ma cort n'amenda tant de vos com ele en est ore empiriee , car jamais ne sera honoree de si haute compaignie ne de si vaillant com vos en avez ostee par vostre esmuete .
Ne encore ne sui je mie tant corrociez por aux come je sui por vos .ii. car de toute l'amor dont hons porroit amer autre vos ai je amez , et ne mie ore premierement , mes des lors primes que je conui les granz bontez qui dedenz vos estoient herbergiees .
»  li rois ot ceste parole dite si se tot , et lors fu pensis durement , et en cel penser li comencent les lermes a coler tot contreval la face , et cil qui voient ceste chose et qui tant en sont dolenz que nus ne le porroit dire n'osent respondre por ce qu'il le voient si corrocié , et il demore grant piece en cel penser , et quant il parole si dist trop dolenz : « Ha .´ Diex je ne me cuidoie jamés dessevrer de ceste compaignie que fortune m'avoit envoiee .
» Aprés redist : « Lancelot Lancelot je vos requier sor la foi et sor le serement qui est entre moi et vos que vos m'aidiez a conseillier de ceste chose .
- Sire , fet il , coment ? Dites le moi .
- Je feroie , fet il , trop volentiers remanoir ceste queste s'il peust estre en nule maniere .
- Sire , fet Lancelot , je l'ai veu jurer a tant de preudomes que je ne cuit pas que il la vousissent lessier en nule maniere , car il n'i a nul qui ne fust parjures , et ce seroit trop granz desloiautez qui de ce les voldroit requierre de ceste chose .
- Par foi , fait li rois , je sai bien que vos dites voir .
Mes la grant amor que j'ai a vos et as autres le me rueve dire , et s'il fust covenable chose ne seanz je le vousisse bien , car trop me grevera lor departemenz .
»  parolent entr'aux que li jorz fu biax et clers , et li solaux ot ja auques abatue la rousee , et li palés comença a emplir des barons dou roiaume , et la reïne qui se fu levee vint la ou li rois estoit , et li dist : « Sire cil chevalier vos atende laïs por oïr messe .
» Et il se lieve et essuie ses eulz por ce que cil qui le verront ne sachent le duel que il a mené , et mes sires Gauvains comande qu'en li aport ses armes , et ausint fet Lancelot , et quant il sont armez fors de lor escuz si viennent ou palés , et lors troevent les compaignons qui ausi estoient apa por movoir .
Et quant il furent venuz au mostier , et il orent oï le servise tot einsi armez com il estoient si revindrent ou palés , si s'asistrent li uns les les autres cil qui compaignon estoient de la queste .
« Sire , fet li rois Bademagus , puis que cist aferes est empris si fierement qu'il ne puet estre lessié je voldroie que li saint fussent aporté .
Si jurroient li compaignon tel serement come cil font qui en queste doivent entrer .
- Jel voil bien puis qu'il vos plest qu'il soit einsi , fet li rois Bademagus Artus puis qu'il ne puet estre autrement .
»  firent li clerc de laienz aporter les sainz sor quoi l'en fait les seremenz de la cort .
Et quant il furent aporté devant les mestres dois li rois apela mon seignor Gauvain et li dist : « Vos esmeustes premierement ceste queste , venez ore avant , et si faites premiers le serement que cil doivent fere qui en ceste queste se metent .
- Sire , fet li rois Bademagus , sauve vostre grace il ne fera mie premiers le serement , mes cil le fera avant nos toz que nos devons tenir a seignor et a mestre de la table reonde , et ce est mes sires Galaad , et quant il avra juré en tel serement com il fera nos ferons tuit ausi sanz contredit , car einsint doit il estre .
» Et lors fu apelez Galaad et il vint avant et s'agenoilla devant les sainz , et jura come loiaux chevaliers que il ceste queste maintendroit .i. an et .i. jor et plus encore s'il le covenoit a fere , ne jamais a cort ne revendroit devant qu'il la verité savroit dou saint Graal et il la pooit savoir en nule maniere , aprés jura Lancelot tout autretel serement com il avoit fet , et puis jura mes sires Gauvains et Perceval , et Boort , et Lion , et aprés Helains li Blans , et lors jurerent tuit li compaignon de la table reonde li uns aprés l'autre , et quant il orent fet le serement cil qui mis s'i estoient .´ si troverent cil qui mis les avoient en escrit qu'il estoient par conte .c. et .l. et si preudome tuit que l'en n'i savoit .i. coart , et lors se desgeunent .i. poi por le roi qui les en requist , et quant il orent mengié si mistrent lor hiaumes en lor testes , et lors fu certainne chose qu'il ne remaindroient plus , si comanderent la reïne a Dieu a plors et a lermes , et quant ele vit que il estoient au movoir et qu'il ne pooient plus delaier si comença a fere trop grant duel ausi com se ele veïst devant li morz toz ses amis , et por ce que l'en ne s'aperceust com faitement ele estoit corrociee entra ele en sa chambre et se lessa chaoir en son lit , et lors comença a fere un si grant duel qu'il ne fust nul si dur cuer ou monde s'il la veïst qui toute pitié n'en eust .
Et quant Lancelot fu toz apareilliez com del monter , il qui tant avoit grant duel del corroz sa dame la reïne que nus n'em poïst estre plus corrociez , si s'en torna vers la chambre ou il l'avoit veue entrer , et entra dedenz , et quant la reïne le vit dedenz entrez tout armé si li comença a crier : « Ha .´ Lancelot traïe m'avez et mise a la mort qui lessiez l'ostel mon seignor le roi por aler en estranges terres donc vos ja ne revendroiz se Nostre Sires ne vos en rameine .
- Dame , fet il , si feré se Dieu plest , je revendrai assez plus prochainnement que vos ne cuidez .
- Ha .´ Diex , fait ele , mes cuers ne le me dit pas qui me met en toutes les mesaises dou monde et en toutes les poors ou onques gentil fame fust por home .
- Dame , fet il , je m'en irai a vostre congié quant vos plaira .
- Vos n'i alissiez jamés , fait ele , par ma volenté , mes puis qu'il est einsi que a fere le covient alez en la garde de celui qui se lessa traveillier en la sai veraie croiz por delivrer l'umaine ligniee de la pardurable mort , qui vos conduie a sauveté en toz les leus ou vos iroiz .
- Dame , fait il , Diex le face par la soe digne pitié .
»  tant se part Lancelot de la reïne , et vient en la cort aval , et voit que si compaignon estoient ja monté .
Ne n'atendoient a movoir que solement lui , et il vient a son cheval et monte , et li rois qui vit Galaad sanz escu , et voloit movoir sanz escu en la queste ausi comme li autre , et il vient a lui et li dist : « Sire il me semble que vos ne fetes mie assez qui n'emportez aucun escu de ceenz ausi com vostre compaignon font .
- Sire , fet il , je me mefferoie se je ceanz le prenoie .
Ja nul ceenz n'en prendrai devant que aventure le m'ameint .
- Or vos consaut Diex , fet li rois , car je m'en tairai atant , puis que autrement ne puet estre .
» Et lors sont monté li baron et li chevalier .
Si s'en vont et li uns et li autres , et vont tant contreval la vile qu'il sont fors .
Si ne veïstes onques si grant duel ne si grant ploreïz com cil de la cité fesoient comunalment , et quant il virent les compaignons qui s'en aloient en la queste dou saint Graal .
Ne il n'avoit ileques barons ne povres ne riches de touz çaux qui devoient remanoir qui n'en plorast a chaudes lermes .
Car trop avoient grant duel de cest departement , mes cil qui aler s'en devoient n'en faisoient nul semblant que il lor en fust a riens , ainz vos fust avis se vos les veïssiez qu'il en fussent trop lié , et si estoient il sanz faille .
Et quant il furent venuz en la forest par devers le chastel Vagan si s'aresterent a une croiz , et lors dist mes sires Gauvains au roi : « Sire vos avez assez alé , retornez il le covient , car vos estes cil qui plus ne nos convoiera .
- Li retorners , fet li rois , me fera assez pis que li venirs , car trop a enviz me depart de vos , mes puis que je voi que a fere le covient je m'en retornerai .
» Lors oste mes sires Gauvains son hiaume de sa teste , et ausint font li autre compaignon , si le cort li rois baisier et li autre compaignon , et li baron , et quant il on lor hiaumes laciez si s'entrecomandent a Dieu mout tendrement plorant , et maintenant se departirent en tel maniere que li rois s'en ala en Camaalot , et li compaignon entrent en la forest .
Si chevauchent tant qu'il vindrent au chastel Vagan , et entrerent enz .
Vagans estoit uns preudons de bone vie , et avoit esté un des bons chevaliers dou monde , tant com il fu en sa jouvente .
Et quant il vit les compaignons qui passoient parmi son chastel si fist maintenant les portes clorre de toutes parz , et dist puis que Diex li avoit tele honor fete qu'il estoient en son pooir il ne s'en istront devant qu'il les avra serviz de quan qu'il porra , si les retint en tel maniere laienz ausi com a force , et les fist desarmer , et les servi la nuit si bel et si richement qu'il se merveillierent tuit ou il pooit cel avoir prendre .
Si prist cele nuit conseil qu'il porroient fere .
Et l'andemain s'acorderent a ce que il se departiroient , et tendroit chascuns sa voie , por ce que a honte lor seroit atorné se il aloient tant ensemble com il estoient .
matin si tost come li jorz aparut se leverent li compaignon et pristrent lor armes , et alerent oïr messe a une chapele qui laienz estoit , et quant il orent ce fet si monterent en lor chevax , et comanderent le seignor de laienz a Dieu , et mout le mercierent de la grant honor qu'il lor avoit fete .
Si issirent dou chastel , et se departirent maintenant li uns de l'autre einsi com il l'avoient porparlé , et se mistrent en la forest li uns ça li autres la , la ou il la voient plus espesse en toz les leus ou il trovoient ne voie ne sentier .
Si plorent assez a cel departement cil qui plus cuidoient avoir les cuers et durs et orgueilleux .
Mes a tant se test ore li contes d'els toz et parole de Galaad por ce que comencemenz avoit esté de la queste .
dit li contes que quant Galaad se fu partiz de ses compaignons que il chevaucha .iii. jors ou .iiii. sanz aventure trouver qui face a amentevoir en conte .
Et au cinquieme aprés hore de vespres li avint que sa voie le mena a une blanche abeïe , et quant il fu la venuz si hurta a la porte , et li frere de laienz issirent fors , et le descendirent a fine force come cil qui bien conurent qu'il estoit chevaliers erranz .
Si prist li uns son cheval , et li autres l'en en une sale par terre por lui desarmer , et quant il l'orent alegié de ses armes il esgarda .ii. de ses com de la table reonde donc li uns estoit rois Bademagus et li autres Yvains et si tost com il l'orent avisé et coneu il li acorurent les braz tenduz por fere li feste et joie , car mout estoient liez de ce que il l'avoient trové , si se firent a lui conoistre , et quant il les conut si lor refist mout grant joie , come a çaus qu'il devoit tenir a freres et a compaignons .
soir quant il orent mengié et il se furent alez esbatre en .i. vergier qui estoit laienz qui mout ert biaux , si s'asistrent desoz .i. arbre , et lor demanda Galaad quele aventure les avoit laienz amenez .
« Par foi sire , font il , nos i venismes por veoir une aventure qui i est trop merveilleuse ce nos a l'en fet entendant , car il a en ceste abeïe un escu que nus ne puet pendre a son col por quoi il l'en voille porter a qui il ne meschiee tant ou premier jor ou el secont qu'il ne soit ou morz ou navrez ou mehaigniez .
Si somes ceste part venuz por savoir se ce est voirs que l'en en dit .
- Car je l'en voil le matin porter , fet li rois Bademagus , et lors savrai se ce est verité que l'en en devise .
- A non Dieu , fet Galaad , vos me contez merveilles , se l'aventure est tiex come vos me contez et dites , et se vos ne l'em poez porter je suis cil qui l'emporterai , car ausi n'ai je point d'escu .
- Sire , font il , donc le vos lairons nos , car autresi savons nos bien que vos ne faudroiz pas a l'aventure .
- Je voil , fait il , que vos i essaiez avant por savoir se ce est voirs ou mençonge que l'en vos en a dit .
» Et il s'i acordent andui .
nuit furent serviz et aeisiez li compaignon de quan que cil de laienz porent avoir , et mout honorerent li frere Galaad quant il oïrent le tesmoign que li dui chevalier li portoient .
Si le couchierent mout richement et si hautement com l'en devoit fere tel home com il estoit , et pres de lui jut li rois Bademagus et ses compainz , et l'andemain quant il orent oï messe demanda li rois Bademagus a .i. des freres de laienz ou li escuz estoit donc l'en fet tel parole par le païs .
« Sire , fet li preudons , por quoi le demandez vos ? - Por ce , fet il , que je l'en avec moi por savoir s'il a tel vertu come l'en dit .
- Je nel vos lo mie , fet soi li preudons , que vos ja l'emportez fors de çaienz , car je ne cuit qu'il vos en avenist se honte non .
- Toute voies , fait il , voil je savoir ou il est et de quel façon .
» Et cil le meine maintenant derriere le mestre autel de laienz , et troeve ilec .i. escu blanc a une croiz vermeille .
« Sire , fet soi li preudons , veez ci l'escu que vos demandez .
» Et il le resgardent .
Si dient qu'il est a lor avis li plus biaux et li plus riches qu'il eussent onques veu , et fleroit autresi soef com se toutes les espices dou monde fussent espandues desus .
Et quant Yvains li Avoutres le vit si dist : « Si m'aït Diex veez ci l'escu que nus ne doit pendre a son col s'il n'est mieldres chevaliers que autres , et ce est cil qui ja a mon escient a mon col ne pendra , car certes je ne sui mie si vaillanz ne si preudons que je le doie pendre a mon col .
- A non Dieu , fet li rois Bademagus , que qu'il m'en doie avenir je l'emporterai de ceienz .
» Et lors le pent a son col et l'emporte fors dou mostier , et quant il est venuz a son cheval si dist a Galaad : « Sire s'il vos plaisoit je voldroie bien que vos m'atendissiez ceienz tant que je vos seusse dire coment il m'avendra de ceste aventure , car s'il m'en meschaoit il me pleroit mout que vos l'eussiez , car je sai bien que l'aventure acheveroiz vos legierement .
- Je vos atendrai volentiers » , fait Galaad .
Et il monte maintenant , et li frere de laienz li baillierent .i. escuier por fere li compaingnie qui raportera arriere l'escu s'i le covient a fere .
remest Galaad entre lui et Yvain qui li fera compaignie tant qu'il sache la verité de ceste chose , et li rois Bandemagus qui se fu mis en son chemin entre lui et l'escuier chevaucha bien .ii. liues entieres et plus , et tant qu'il vint en une valee par devant .i. hermitage qui estoit ou fonz d'un val , et il resgarde vers l'ermitage , et voit de cele part venir .i. chevalier armé d'unes armes blanches , et venoit si grant oirre come li cheval seur quoi il seoit pooit aler , et tint le glaive aloignié , et vint poignant encontre lui , et il se radrece vers lui si tost com il le vit venir , et brise son glaive sor lui et le fait voler en pieces , et li blans chevaliers qui l'ot pris a descovert le fiert si duremement durement qu'il li ront les mailles dou hauberc , et li met par l'espaule senestre le fer trenchant si l'empeint bien come cil qui avoit et cuer et force , si le porte dou cheval a terre , et au chaoir qu'il fist li chevaliers li oste l'escu dou col et li dist si haut que bien le pot oïr , et li escuiers meïsmes l'entendi bien : « Sire chevalier trop fustes fox et musarz qui cest escu pendistes a vostre col .
Car il n'est otroiez a nul home a porter s'il n'est le mieldres chevaliers qui soit ou monde .
Et por le pechié que vos i avez m'envoia ça Nostre Sires por prendre en la venjance selonc le meffet .
» Et quant il a ce dit si vient a l'escuier , et li dist : « Tien , va t'en , et porte cest escu au serjant Jhesucrist , au bon chevalier que l'en apele Galaad que tu lessas ore en l'abeïe , et li di que li hauz mestres li mande qu'il le port , car il le trovera toz dis autresi fres et autresi bon com il est orendroit , et ce est une chose par quoi il le doit mout amer , et le salue de par moi si tost come tu le verras .
» Et li vaslez li demande : « Sire coment avez vos non que je le sache dire au chevalier quant je vendrai a lui ? - De mon non , fait il , ne puez tu mie savoir , car ce n'est mie chose que l'en doie dire a toi ne a home terrien , et por ce t'en covient il sosfrir atant .
Mes ce que je te comant fai .
- Sire , fait li vaslez , puis que vos vostre non ne me diroiz je vos pri par la riens ou monde que vos plus amez que vos me diez la verité de cest escu , et coment il fu aportez en ceste terre , et por quoi tantes merveilles en sont avenues , car onque home a nostre tens ne le pot pendre a son col a qui il n'en meschaïst .
- Tant m'en as conjuré , fet li chevaliers , que je le te dirai , mes ce ne sera mie a toi sol ainz voil que tu i ameines le chevalier a qui tu porteras l'escu .
» Et cil dist que ce fera il bien .
« Mes ou vos porrons nos , fet il , trouver quant nos vendrons ceste part ? - En ceste place meïsme me troveroiz .
»  vient li vaslez au roi Bandemagu et li demande se il est mout bleciez : « Oïl certes , fait li rois , si durement que je n'em puis eschaper sanz mort .
- Et porroiz vos , fet il , chevauchier ?? » Et il dist que il s'i essaiera , si se drece si navrez come il estoit , et li vaslez li aide tant qu'il sont venuz au cheval donc li rois estoit chaüz .
Si monte li rois devant et li vaslez monta derriere por tenir le par les flans , car il cuide bien qu'il chaïst autrement , et si feïst il sanz faille .
tel maniere se partirerent partirent il de la place ou li rois ot esté navrez , et chevauchierent tant qu'il sont venuz a l'abeïe dom il s'estoient maintenant partiz .
Et quant cil de laienz sorent que il revenoient si lor saillirent a l'encontre , et descendent le roi Bademagu et l'en en une chambre , et se font prendre garde de sa plaie qui assez estoit grant , et merveilleuse .
Et Galaad demande a un des freres qui s'en entremetoit : « Sire cuidiez vos qu'il doie garir ? Car il me semble que ce seroit domages trop granz se il por ceste aventure moroit .
- Sire , fet li freres , il en eschapera se Dieu plest .
Mes je vos di qu'il est mout durement navrez , et si ne l'en doit l'en mie trop plaindre , car nos li avions bien dit que se il l'escu en qu'il l'en mescharroit , et il l'emporta sor nostre deffens dom il se puet tenir por fol .
» Et quant cil de laienz li orent fet tout ce qu'il sorent de bien .´ li vallez dist a Galaad voiant touz cels de la place : « Sire saluz vos mande li bons chevaliers as armes blanches cil par qui le roi Bademagus fu navrez , et vos envoie cest escu , et vos mande que vos le portez des ore mes de par le haut mestre .
Car il n'est ore nus si come il dit fors vos seuls qui le doie porter , et por ce le m'a il enchargié que je le vos baillasse .
Et se vos volez savoir donc ces granz aventures sont par tantes foiz avenues .´ alons a lui moi et vos , et il le nos contera , car autresi le m'a il promis .
»  li frere oient ceste novele si s'umilient mout vers Galaad , et dient que beneoite soit fortune qui ceste part l'a amené .
Car or sevent il bien que les granz aventures perilleuses seront menees a fin .
Et Yvains li Avoltres dit : « Mes sire Galaad metez a vostre col cel escu qui onques ne fu fez se por vos non .
Si sera auques ma volentez acomplie , car certes je ne desirrai onques mes autant chose que je veïsse come je fesoie a conoistre le bon chevalier qui de cest escu porteroit la seignorie .
» Et Galaad respont qu'il le metra a son col puis qu'il li est envoiez .
Mes il velt ançois que ses armes soient aportees , si les demande , et l'en li aporte .
Et quant il est armez et montez en son cheval si pent l'escu a son col , et se part de laienz , et comande les freres a Dieu , et Yvains li Avoltres se refu armez et montez en son cheval si pent l'escu a son col , et se part de laienz , et comande les freres a Dieu , et dist qu'il feroit compaignie a Galaad .
Mes il li respondi que ce ne pooit estre , car il iroit toz seuls fors dou vaslet , si se partent einsi li uns de l'autre , et tint chascuns sa voie , et Yvains s'embati en une forest .
Et Galaad et li vallez se vont tant qu'il troverent li chevaliers as armes blanches que li vaslez avoit autre foiz veu .
Et quant il voit venir Galaad si vet a l'encontre , et le salue , et il li rent son salu , au plus cortoisement qu'il puet .
Si s'entracointent et parlent li uns a l'autre , et tant que Galaad dist au chevalier : « Sire par cest escu que je port sont maintes aventures merveilleuses avenues en cest païs si com j'ai oï dire .
Si vos voudroie prier par amor et par franchise que vos m'en deïssiez la verité coment et por quoi ce est avenu , car je croi bien que vos le sachiez .
- Certes sire , fet li chevaliers , je le vos dirai volentiers , car je en sai bien la verité , or escoutez s'il vos plaist .
, fet li chevaliers , il avint emprés la passion Jhesucrist .xii. anz que Joseph d'Arimacie li gentix chevaliers qui despendi Nostre Seignor de la sainte veraie croiz se parti de la cité de Jerusalem entre lui et grant partie de son parenté , et tant errerent quant il se furent mis a la voie par le comandement Nostre Seignor qu'il vindrent en la cité de Sarraz que li rois Ewalach qui lors estoit sarrazins tenoit , et a cel tens que Joseph vint a Sarras avoit a Ewalach guerre a un suen cousin riche roi et puissant qui marchissoit a sa terre , et estoit icil rois apelez Tholomers .
Et quant Ewalach se fu aprestez por aler sor Tholomer qui sa terre li demandoit .´ Josephés li filz Joseph li dist que s'il aloit en la bataille si desconseilliez com il estoit il seroit desconfiz et honiz par son anemi .
“ Et que m'en loez vos , fet Ewalech ?? - Ce vos dirai je bien ” , fet il , et lors li comence a trere les poinz de la novele loi , et la verité de l'evangile , et del crucefiement Nostre Seignor et del resuscitement Nostre Seignor li dist la verité , et li fist aporter .i. escu ou il fist une croiz de cendal , et li dist : “ Rois Evalach or te mostrerai apertement coment tu porras conoistre la force et la vertu del verai crucefié .
Il est voirs que Tholomers li fuitis avra seignorie .iii. jorz et .iii. nuiz sor toi , et tant fera qu'il te menra a poor de mort .
Mais quant tu ne cuideras pas que tu en puisses eschaper .´ lors descoevre la croiz et di : "'Biau sire Diex de cui mort je port le signe gitez moi de cest peril , et conduisiez sain et sauf a recevoir vostre foi et vostre creance .
'"  tant s'en parti li rois et ala a ost sor Tholomer , et li avint tout einsi com Josephés li dist .
Et quant il se vit en tel peril que il cuidoit veraiement morir il descovri son escu et vit ou mileu .i. home crucefié qui toz estoit sanglenz , si dist les paroles que Josephés li avoit enseigniees dom il ot victoire et honor , et fu gitez des mains a ses anemis , et vint au desus de Tholomer et de toz ses homes .
Et quant il vint a sa cité de Sarras si dist a toz ses homes la verité que il ot trové en Josephé , et manifesta tant l'estre del crucefié a tout le pueple que Nasciens reçut baptesme , et en ce qu'il le baptizoient et crestiennoient avint que uns hons passoit par devant aux qui avoit le poing coupé , et portoit le poing en l'autre main , et Josephés l'apela a soi , et cil i vint , et si tost com il ot touchié a la croiz qui en l'escu estoit si se trova cil gariz dou poing qu'il avoit perdu , et encor en avint il une aventure mout merveilleuse , car la croiz qui en l'escu estoit s'en parti , et s'aerdi au braz de celui en tel maniere que puis ne fu veue en l'escu .
reçut Ewalach baptesme et devint serjant Jhesucrist , et ot puis Jhesucrist en grant amor et en grant reverence , et fist garder l'escu mout richement .
Aprés avint quant Josephés se fu partiz de Sarras entre lui et son pere , et il furent venuz en la Grant Bretaingne qu'il troverent .i. roi cruel et felon qui ambe .ii. les emprisonna , et avec els grant partie de crestriens crestiens .
Et quant Josephés fu emprisonnez tost en ala loing la renommee et la novele , car alors n'avoit home ou monde de greignor renommee , et tant que li rois Mordrains en oï parler si semonst ses homes et ses genz entre lui et Nascien son serorge , et s'en vindrent en la Grant Bretaigne sor celui qui tenoit Josephé en prison , et le deseriterent tout , et confondirent toz cels dou païs , si que en la terre fu espandue sainte crestientez .
Et il amerent tant Josephé que il ne partirent puis dou païs , ainz remestrent avec lui et le sivoient par toz les leus ou il aloit , et quant ce fu chose que Joseph vint au lit mortel , et Ewalach conut qu'il le covenoit a partir de cest siecle il vint devant lui et plora mout tendrement , et dist : “ Sire puis que vos me lessiez or remaindrai je toz seus en cest païs qui por amor de vos avoie ma terre lessiee , et la douçor de ma Nascion , por Dieu puis qu'il vos covient partir de cest siecle lessiez moi aucunes de voz enseignes qui me soient aprés vostre mort remembrance .
- Sire , ce dist Josephés , ce vos dirai je bien .
” Si comença a penser que il li porroit lessier , et quant il ot grant piece pensé si dist : “ Rois Ewalach , fai moi aporter ici icel escu que je te baillai quant tu alas en la bataille sus Tholomer .
” Et li rois dist que si feroit il volentiers , car il estoit pres d'ilec come cil qu'il fesoit porter o soi en quelque leu que il alast , et fist devant Josephé aporter l'escu .
celui point que li escuz fu aportez devant Josephé avint que Joseph saignoit mout durement par le nes si ne pooit estre estanchiez , et il prist tantost l'escu , et i fist de son sanc meïsme cele croiz que vos veez ci .
Et bien sachiez que ce est icel escu meïsmes que je vos ai dit , et quant il ot fete la croiz tele com vos poez veoir il dist : “ Veez ci l'escu que je vos les en remembrance de moi .
Et ja cest escu ne verroiz qu'il ne vos doie souvenir de moi , car vos savez bien que ceste croiz est fete de mon sanc , si sera toz jorz mes ausi fresche et ausi vermeille com vos la poez veoir orendroit tant com li escuz durra .
Ne il ne faudra mie tost por ce que jamés nel pendra nus a son col por qu'il soit chevaliers qu'il ne s'en repente , jus a tant que Galaad li bons chevaliers , li darreins dou lignage Nascien le pendra a son col .
Et por ce ne soit nus tant hardiz qui a son col le pende se cil non a qui Diex l'a destiné .
Si i a tele achaison que tout ausi come en l'escu ont esté veues merveilles graindres que en autre .´ tout ausi verra l'en plus merveilleuse proece et plus haute vie en lui que en autre chevalier .
-  qu'il est einsi , fet li rois , que nos avons si bone remembrance de vos .´ or me dites s'il vos plest ou je lairé cest escu , car je voldroie mout qu'il fust mis en tel leu ou li bons chevaliers le trovast .
- Donc vos dirai je , fait Josephés , que vos feroiz , la ou vos verroiz que Nasciens se fera metre emprés sa mort si metez l'escu , car ilec vendra li bons chevaliers au cinquieme jor qu'il avra receu l'ordre de chevalerie .
” Si est tout einsi avenu com il le dist , car au cinquieme jor que vos fustes chevaliers aprés venistes vos en ceste abeïe ou Naciens gist .
Si vos ai ore conté por quoi les granz aventures sont avenues as chevaliers pleins de fol hardement qui sor cestui deffens en voloient porter l'escu qui a nului n'estoit otroiez fors a vos .
» Et quant il ot ce conté si s'esvanoï en tel maniere que onques Galaad ne sot riens de lui qu'il estoit devenuz .
Ne quel part il estoit tornez .
Et quant li vaslez qui ilec estoit ot oïe ceste aventure si descendi de son roncin et se lessa chaoir as piez Galaad , et li pria tout em plorant por amor de celui de qui il portoit l'enseigne en son escu .´ qu'il li otroiast a aler avec lui come escuiers , et le feïst chevalier .
« Certes , fet Galaad , se je compaignie vousisse avoir je nel refusasse mie .
- Sire por Dieu , fet li vaslez , donc vos pri je que vos chevalier me façoiz , et je vos di que chevalerie sera bien en moi emploiee se Dieu plest .
»  resgarde le vaslet qui plore mout tendrement si l'em prent mout grant pitié , et por ce li otroie il .
« Sire , fet li vaslez , retornez la dont nos venons , car ilec avré je armes et cheval .
Et vos le devez bien fere .
Ne mie por moi solement , mes por une aventure qui i est que nus ne puet a chief mener , et je sai bien que vos l'acheveroiz .
» Et il dist qu'il ira volentiers .
Si retorne maintenant a l'abeïe .
Et quant cil de laienz voient qu'il revenoit si li firent mout grant joie , et demanderent au vaslet por quoi li chevaliers estoit retornez .
« Por moi fere chevalier » , fet il .
Et il en ont mout grant joie , et li bons chevaliers demande ou cele aventure est : « Sire , font cil de laienz , savez vos quele aventure ce est ? - Nanil , fet il .
- Or sachiez , font il , que ce est une voiz qui ist d'une des tombes de nostre cimetiere , si ist de tel force que nus ne l'ot qui ne perde le pooir dou cors grant tens aprés .
- Et savez vos , fet Galaad , donc cele voiz vient ?? - Nanil , font cil , se ce n'est de l'anemi .
- Or m'i menez , fet il , car mout le desirre a savoir .
- Donc covient il que vos en venez o nos .
» Et lors l'ennt au chief dou mostier tout armé fors de son hiaume si dist un des freres : « Sire veez vos cel grant arbre et cele tombe desoz ? - Oïl , fet il .
- Or vos dirai donc , fait li freres , que vos feroiz .
Alez a cele tombe la et la levez , et je vos di que vos troveroiz desoz aucune grant merveille .
»  tant vet Galaad cele part , et ot une voiz qui gita .i. cri si merveilleux que ce fu merveille , et dist si haut que tuit le porent oïr : « Hé .´ Galaad serjant Jhesucrist n'aproche plus de moi , car tu me feroies ja remuer de la ou j'ai tant esté .
» Et quant Galaad ot ce si n'est point esbahiz , ainz vet a la tombe , et quant il la volt prendre par le gros chief si en voit issir une fume et une flamme aprés , et en voit issir une figure la plus hisdeuse qui fust en semblance d'ome , et il se seigne , car bien set que ce est li anemis , et lors ot une voiz qui li dit : « Ha .´ Galaad sainte chose je te voi si avironné d'anges que mes pooirs ne puet durer encontre ta force .
Je te les le leu .
» Et quant il ot ce si se seigne et mercie Nostre Seignor , si lieve la tombe contremont , et voit desoz un cors gesir tot armé , et voit delez lui une espee , et quan qu'il covient a home fere chevalier .
Et quant il voit ce si apele les freres , et lor dist : « Venez veoir ce que j'ai trové .
Si me dites que ge en ferai se plus en doi fere .
» Et cil i vont , et quant il voient le cors gesir en la fosse si li dient : « Sire il ne covient que vos en façoiz plus que fet en avez , car ja cist cors qui ci gist ne sera remuez de son leu si com nos cuidons .
- Si fera , fet li vielz hons qui ot l'aventure devisee a Galaad , il covient qu'il soit ostez de cest cimentiere et gitez fors , car la terre est beneoite et saintefiefiee saintefiee , por quoi li cors d'un crestien mauvés et faus n'i doit remanoir .
» Et lors comande as serjanz de laienz que il l'ostent fors de la fosse , et le metent fors dou cimentiere , et cil si font , et Galaad dist au preudome : « Sire ai ge fet de ceste aventure quan que je en doi fere ? - Oïl , fet il , car jamés la voiz donc tanz maus sont avenuz n'i sera oïe .
- Et savez vos , fet Galaad , par quoi tantes aventures en sont avenues ? - Sire , fet cil , oïl bien , et je le vos dirai volentiers , et vos le devez bien savoir comme la chose ou il a gran senefiance .
»  tant se partent dou cimetiere et revienent a l'abeïe , et Galaad dist au vaslet qu'il le covient la nuit venir veillier en l'iglise , et demain le fera chevalier si come droiz est , et cil dist qu'il ne demande autre chose .
Si s'apareille einsint com l'en li enseigne la haute ordre de chevalerie qu'il a tan desirree , et li preudons en Galaad en une chambre et le fet desarmer et desgarnir de ses armes , et puis le fet asseoir en .i. lit et li dit : « Sire vos me demandastes ore la senefiance de ceste aventure que vos avez menee a chief , et je le vos dirai volentiers .
En ceste aventure avoit .iii. choses qui mout fesoient a redouter , la tombe qui n'estoit mie legiere a lever , le cors dou chevalier qu'il covenoit giter de son leu , la voiz que chascuns i ooit par quoi il perdoit la force dou cors et des membres , et le sens et le memoire .
Et de ces .iii. choses vos dirai je bien la senefiance , la tombe qui couvroit le cors senefie la durté dou monde que Nostre Sires trova si grant quant il vint en terre , car il n'i avoit se durté non , car li filz n'amoit le pere , ne li peres l'enfant par quoi li anemis les emportoit en enfer tout plainement .
li peres des cielx vit qu'il avoit en terre si grant durté que li uns ne conoissoit l'autre , ne li uns ne creoit l'autre , ne parole que prophetes li deïst , ainz establissoient toute jor noviax diex , et il envoia son fil en terre , qui les trouva tant durs en pechié , et por cele durté amoloier et por fere les cuers des pecheors tendres et noviaux , et quant il fu descenduz en terre , et il les trova toz endurciz en pechié mortel si que ausi bien poïst l'en amoloier une chose dure come lor cuers , dom il dist par la bouche David li prophetes : “ Je sui senglement jusqu'a tant que je trespasserai .
” Ce fu a dire : “ Peres mout avras converti petite partie de cest pueple devant ma mort .
” Et cele similitude que li peres envoia en terre son fil por delivrer son pueple est ore renovelee , car tout ausi come l'error et la folie s'en foï par la venue de lui , et la verité fu lors aparanz et manifestee , ausint vos a Nostre Sires esleu sor toz autres chevaliers por envoier par les estranges terres por abatre les grevoses aventures , et por fere conoistre coment eles sont avenues , por quoi l'en doit vostre venue comparer pres a la venue Jhesucrist de semblance , ne mie de hautece .
Et tout ausi com li prophete qui avoient esté lonc tens devant la venue Jhesucrist avoient annoncié la venue Jhesucrist , et dist qu'il delivreroit le pueple des lians d'enfer .´ tout einsint ont annonciee li prophete vostre venue plus a de .xx. anz , et disoient bien tuit que ja les aventures dou roiaume de Logres ne faudroient devant que vos fussiez venuz , si vos avons tant atendu Dieu merci que or vos avons .
-  me dites , fet Galaad , que li cors senefie , car de la tombe m'avez vos bien fet certain .
- Et je le vos dirai , fet cil .
Li cors senefie le pueple qui desoz durté avoit tant demoré qu'il erent tuit mort et avuglez por le grant pechié qu'il avoient fet de jor en jor , et bien i parut qu'il estoient avuglez en l'avenement Jhesucrist .
Et quant il orent o aux le roi des rois et le sauveor dou monde .´ il le tindrent a pecheor , et cuiderent qu'il fust autel com il estoient , si crurent plus l'anemi qu'il ne firent lui , et livrerent sa char a mort par l'amonestement dou deable qui toz jorz lor chantoit es oreilles , et lor estoit es cuers entrez , et par ce firent il tel oevre donc Vaspasien les deserta et destruist si tost com il sot la verité dou prophete vers qui il avoient esté desloial , et einsi firent il par l'anemi et par son amonestement .
Or demandez vos coment ceste assemblee et ceste dolors s'entrasemblerent , qui tuit estoient mort par lor pechié mortel dom il ne se pooient mie oster legierement .
Et la voiz qui desoz la tombe issoit senefie la doulereuse parole qu'il distrent a Pilate le prevost : “ Li sans de lui soit sor nos et sor noz enfanz .
” Et par cele parole furent il destruit aux et lor enfanz et quan qu'il avoient .
Einsi poez vos veoir en ceste aventure la senefiance de la passion Jhesucrist , et la semblance de son avenement , et autre chose en est encor avenue autre foiz , car quant li chevalier erranz venoient ça et il aloient vers la tombe li anemis qui les conoissoit a pecheors vilz et orz , et veoit qu'il estoient envelopez es granz luxures et es iniquitez lor faisoit si grant poor de sa voiz horrible et espoantable que il en perdoient le pooir des cors .
Ne jamés ne fausist l'aventure que li pecheor n'i fussent toz jorz entrepris se Diex ne vos i eust amené por la mener a chief .
Mes si tost come vos i venistes li deables qui vos sentoit a virge et a net de toz pechiez si come hons terriens puet estre n'osa atendre vostre compaignie , ainz s'en ala et perdi tout son pooir par vostre venue .
Et lors failli l'aventure ou maint chevalier proisié s'estoient essaiez , si vos ai or dite la verité de ceste chose .
» Et Galaad dit que mout i a greignor senefiance que il ne cuidoit .
nuit fu Galaad serviz au mielz que li frere porent .
Et au matin fist le vaslet chevalier si comme a cel tens estoit costume .
Et quant il li ot fet tout ce qu'il devoit si li demanda coment il avoit non .
Et cil dist que l'en l'apeloit Melyant , et estoit filz au roi de Danemarche .
« Biaus amis , fet Galaad , puis que vos estes chevaliers et estrez de si haut lignage come de roi .´ or gardez que chevalerie soit si bien emploiee en vos que l'anors de vostre lignage i soit sauve , car puis que filz de roi a receue l'ordre de chevalerie il doit aparoir sor toz autres chevaliers en bonté ausi com li rais del soleil apert sor les estoiles .
» Et cil respont que se Diex plaist l'onor de chevalerie sera en lui bien sauve , car por peine qu'il li coviegne a soffrir ne remaindra il mie .
Et lors demande Galaad ses armes et l'en li aporte , et Melyans li dist : « Sire Dieu merci et la vostre vos m'avez fet chevalier donc j'ai si grant joie qu'a peine le porroie je dire , et vos savez bien qu'il est costume que qui a fet chevalier il nel doit mie escondire par droit dou premier don qu'il li demande por quoi ce soit chose resnable .
- Vos dites voir , fet Galaad .
Mes por quoi le dites vos ? - Por ce , fet il , que je vos voil demander .i. don .
Si vos pri que vos le me donez , car ce est une chose donc ja maux ne vos vendra .
- Et je la vos otroi , fait Galaad , mes que je en deusse estre grevez .
- Granz merciz , fet Melyanz , or vos requier je que vos me lessiez aler o vos en ceste queste tant que aventure nos departe , et aprés se aventure nos rassemble ne me tolez pas vostre compaignie por autrui donner .
»  comande que l'en li ameint .i. cheval , car il velt aler avec Galaad , et l'en si fet et il se part de laienz entre lui et Galaad .
Si chevauchierent tout le jor et toute la semaine .
Si lor avint a un mardi matin qu'il vindrent a une croiz , et troevent letres qui estoient entailliees au fust , et disoient : ‘ Oz tu chevaliers qui vas aventures querant voiz ci .ii. voies l'une a destre et l'autre a senestre .
Cele a senestre te deffent je que tu n'i entres , car trop covient estre preudome celui qui i entre se il en velt issir .
Et se tu en cele a destre entres tost i porras perir .
’ Et quant Melyan voit ces letres si dist a Galaad : « Frans chevaliers por Dieu lessiez moi entrer en cele a senestre , car en cele porrai je esprover ma force , et connoistre s'il avra ja en moi proesce ne hardement por quoi je doie avoir los de chevalerie .
- S'il vos pleust , fait Galaad , je m'en entrasse en cele a senestre , car si com je pens je m'en getasse mielz que vos .
» Et cil dist qu'il n'i entrera ja se lui non .
Si se part li uns de l'autre , et entre chascuns en sa voie .
Mes atant lesse ore li contes de Galaad et parole de Meliant , et coment il li avint .
dit li contes que quant Melianz se fu partiz de Galaad que il chevaucha tant que il vint a une forest ancienne qui duroit bien .ii. jornees , et tant qu'il vint l'andemain a hore de prime en une praerie .
Si voit ou mileu dou chemin une chaiere bele et riche ou il avoit une coronne d'or trop bele , et devant la chaiere avoit plusors tables par terre replenies de biaux mengiers , et il resgarde ceste aventure , si ne li prent fain de chose qu'il voie fors de la corone qui tant est bele que buer seroit nez qui la porteroit en son chief devant le pueple , et lors la prent et dist que il la portera o soi .
Si met son braz destre par mi , et se remet en la forest .
Si n'ot gaires alé quant il vit un chevalier sor .i. grant destrier venir aprés lui qui li dist : « Dans chevaliers metez la jus la corone , que ele n'est pas vostre , et sachiez que mar la preïstes .
» Et quant cil l'entent si retorne arriere , car bien voit que a joster li covient .
Si se drece et dit : « Biau sire Diex aidiez a vostre chevalier novel .
» Et cil li vient et le fiert mout durement si que parmi l'escu et par le hauberc li met le glaive ou costé , et l'empeint bien si qu'il le porte a terre tel atorné que li fers li est remés ou costé , et grant partie dou fust , et li chevaliers s'aproche de lui si li oste la corone dou braz et li dist : « Dans chevaliers lessiez ceste corone , car vos n'i avez droit .
» Si s'en retorne la dom il estoit venuz , et Melianz remest qui n'a pooir de soi lev come cil qui cuide estre a mort navrez , si se blasme de ce qu'il ne creï Galaad car il l'en est ja meschaü .
Et en ce que il ert en tel dolor avint que Galaad vint cele part einsi com ses chemins l'i amena .
Et quant il aperçut Melian qui gisoit a terre navrez si en fu mout dolenz , car il cuidoit bien qu'il fust a mort navrez , si vient a lui et li dist : « Ha .´ Melyanz qui vos a ce fet ? En cuidiez vos garir ? » Et quant il l'ot si le conoist et dist : « Ha .´ sire por Dieu ne me lessiez morir en ceste forest .
Mes portez m'en en aucune abeïe ou j'aie mes droitures et muire ilec come bons crestiens .
- Coment , fet il , Melyant estes vos donc si navrez que vos en cuidez morir .´? - Oïl » , fet il .
Et il en est trop dolenz et li demande ou sont cil qui ce li ont fet , et lors issi des foilliees li chevaliers qui avoit Melyanz navré , et dist a Galaad : « Sire chevaliers gardez vos de moi , car je vos ferai dou pis que je porrai .
- Ha .´ sire , fet Melyanz , ce est cil qui m'a ocis , mes por Dieu gardez vos de lui .
» Et Galaad ne respont mot , ainz s'adrece au chevalier qui venoit trop grant aleure , et par ce qu'il venoit si grant oirre failli il a lui encontrer .
Et Galaad le fiert si durement qu'il li met le glaive parmi l'espaule si l'abat lui et le cheval a terre tot en .i. mont , et li glaives brise , et Galaad fet outre son poindre , et en ce qu'il retornoit si garde il et voit venir .i. chevalier armé qui li crie : « Dans chevaliers vos me lairez le cheval .
» Si li vient et aloigne le glaive et li brise sor l'escu , mes il nel remue de la sele , et Galaad li trenche de l'espee le poign senestre .
Et quant cil se sent mehaignié si torne en fuie , car poor a de morir , et Galaad ne l'enchauce plus come cil qui n'a talent de fere li plus mal , qu'il a eu , ainz retorne a Melian et ne resgarde plus le chevalier qu'il avoit abatu , et lors demande a Meliant qu'il veut que il face , car il fera por lui ce que il porra .
« Sire se je pooie le chevauchier soffrir je voldroie que vos me meïssiez devant vos , et m'en portissiez a une abeïe qui est pres de ci , car je sai bien se je estoie ilec que l'en metroit toutes les peines que l'en porroit en moi garir .
» Et il dist que ce fera il volentiers .
« Il seroit mielz , fet Galaad , que l'en vos ostast avant cel fer .
- Ha .´ sire , fet il , je ne m'en metroie mie en cest point devant que je fusse confés , car je cuit que je morroie au trere , mes portez m'en .
» Et lors le prent au plus soef qu'il puet et le met devant lui , si l'embrace qu'il ne chiee , car mout le voit foible .
Si s'en vont lor chemin , et errent tant qu'il vindrent a une abeïe , et quant il furent a la porte si apelerent , et li frere qui estoient preudome lor ovrirent , et les reçurent mout doucement , et enporterent Meliant en une chambre quoie , et quant il ot osté son hiaume si demanda son sauveor , et l'en li aporta , et quant il fu confés et il ot crié merci comme bons crestiens si reçut corpus domini , et quant il l'ot receu , si dist a Galaad : « Car or me sui je bien fet confés , or poez essaier a oster le fer de mon cors .
» Et il met la main au fer et le met fors a tout le fust , et il se pasme d'angoisse , et Galaad demande s'il a laienz home qui des plaies au chevalier se sache entremetre .
« Sire oïl » , font il .
Si mandent .i. moine ancien qui chevaliers avoit esté , et li mostrent la plaie Meliant , et il la regarde et dit qu'il le rendra tout sain dedenz .i. mois .
De ceste novele a Galaad mout grant joie , si se fet desarmer , et dist qu'il demorra laienz tout le jor et l'endemain por savoir se Melianz porroit garir .
Si demora einsi laienz .iii. jorz , et lors demanda il a Meliant coment il li estoit , et il dist qu'il ert tornez a garison .
« Donc m'em porrai je bien aler demain .
» Et cil li respont toz dolenz : « Ha .´ mes sire Galaad me lairez vos donc ici ? Ja sui je li hons ou monde qui plus desirre vostre compaignie s'il la poïst mainte .
- Sire , fet Galaad , je ne vos serf ici de riens , et je eusse greignor mestier d'autre chose fere que de reposer et de quierre le saint Graal donc la queste est par moi comenciee .
- Coment , fet uns des freres .´ est ele donc comencie ? - Oïl , fet Galaad , et en somes andui compaignon .
- Par foi , fet li freres , donc vos di je sire chevaliers malades que ceste meschance vos est avenue par vostre pechié , et se vos me deïssiez vostre errement puis que la queste fu comenciee .´ je vos diroie bien par quel pechié ce vos avint .
- Sire , fet Melianz , et je le vos dirai .
»  li conte Melianz coment Galaad l'ot fet chevalier , des letres que il troverent en la croiz qui deffendoient la voie a senestre , et coment il i entra , et tout ce qui li estoit avenu , et li preudons qui estoit de sainte vie et de haute chevalerie avoit esté et bons clers estoit li dist : « Certes sire chevaliers voirement avint ce dou saint Graal , car vos ne m'avez dite chose ou il n'ait grant senefiance , et si le vos dirai .
Quant vos deustes estre chevaliers vos alastes a confesse si que vos montastes en l'ordre de chevalerie nez et espurgiez de toutes ordures et de toz pechiez donc vos vos sentiez entechiez , et einsi entrastes vos en la queste dou saint Graal tiex com vos deviez estre , mes quant li deables vit ce si en fu mout dolenz , et pensa qu'il vos corroit sus si tost com il verroit son point , et il si fist , et si vos dirai quant ce fu .
vos partistes de l'abeïe ou vos fustes chevaliers .´ la premiere encontre que vos trovastes ce fu li signes de la veraie croiz , et ce est li signes ou chevaliers se doit plus fier , et encore i avoit plus , il avoit .i. brief qui vos devisoit .ii. voies , l'une a destre et l'autre a senestre , par cele a destre devez vos entendre la voie Jhesucrist , la voie de pitié ou li chevalier Nostre Seignor errent de nuiz et de jorz , selonc l'ame de jorz , et la nuit selonc le cors , et par cele a senestre devez vos entendre la voie as pecheors ou li grant peril aviennent a çaus qui s'i metent , et por ce que ele n'estoit mie si seure come l'autre .´ deffendoit li briés que nus ne s'i meïst se il n'ert plus preudons que autres .
Ce est a dire se il n'estoit si fondez en l'amor Jhesucrist que por aventure ne chaïst en pechié .
Et quant tu veïs le brief tu te merveillas que ce pooit estre , et maintenant te feri li anemis d'un de ses darz .
Et sez tu dou quel .´? D'orgueil , car tu pensas que tu t'en istroies par ta proesce , et einsint fus tu deceuz par entendement , car li escriz parloit de la chevalerie celestiel , et tu entendoies de la seculer par quoi tu entras en orgueil , et par ce chaïs tu en pechié mortel .
Et quant tu te fus partiz de Galaad li anemis qui t'avoit trové foible se mist en toi , et pensa que poi avoit fet encore s'il ne te faisoit encore chaoir en .i. autre pechié .´ si que de pechié en pechié te meïst en enfer .
Et lors apareilla il devant toi une corone d'or , et si te fist chaoir en covoitise si tost com tu la veïs , et si tost com tu la preïs chaïs tu en .ii. pechiez mortielx , ce fu orgueil et covoitise , et quant il vit que tu covoitise avoies menee a oevre , et que tu la coronne en .´ il se mist lors en guise de chevalier pecheor , et entiça tant a mal fere come celui qui suens estoit qu'il ot talent de toi ocirre , si t'acorut lance levee et t'eust ocis , mes la croiz que tu feïs te garanti , mes toute voies por venjance que tu estoies issuz de son servise te mena il jus a poor de mort , por ce que tu te fiasses mielz une autre foiz en l'aide Nostre Seignor que en ta force , et por ce que tu eusses prochain secors t'envoia il Galaad cest saint chevalier as .ii. chevaliers qui senefient les .ii. pechiez qui en toi estoient herbergié , et n'i porent durer por ce qu'il est sanz pechié mortel .
Si vos ai ore devisé por quele senefiance ces aventures vos sont avenues .
» Et il dient que ceste aventure est bele , et senefiance merveilleuse .
parlerent des aventures dou saint Graal entre le preudome et les .ii. chevaliers , cele nuit , si pria tant Galaad a Meliant qu'il li dona congié d'aler s'en quele hore qu'il voudroit , et il dist puis qu'il li otroie il s'en ira .
Et a l'andemain si tost com il ot oïe messe si s'arma , et comanda a Dieu Meliant et chevaucha mainte jornee sanz aventure trover , mes .i. jor li avint que il fu partiz de chiés .i. vavasor , si n'ot pas oïe messe , car il li anuioit mout le jor qu'il n'ooit le servise de Dieu , et quant il i vint il n'i trova ame fors que tot ert gaste , et il s'agenoille tote voies , et pria Nostre Seignor qu'il le conseillast .
Et quant il ot sa proiere finee si li dist une voiz : « Oz tu chevalier aventureux , va t'en droit au chastel as puceles , et en oste les mauveses costumes qui i sont .
» Et quant il ot ce dit si mercie Nostre Seignor de ce qu'il li a envoié son mesage , si est tantost montez et s'en vet , et lors voit auques loign en une valee .i. chastel fort et bien seant , et parmi coroit une grant eve rade que l'en apeloit Saverne , et il torne cele part , et quant il vient auques pres si encontre un home povrement vestu et de grant aage qui le salue belement , et Galaad li rent son salu , et li demande coment cil chastiax a non .
« Sire , fet cil , li chastiaus as puceles , ce est li chastiax maleoiz , et tuit cil sont maleoiz qui i conversent , car toute pitiez en est fors , et toute durtez i est .
- Por quoi ? fet Galaad .
- Por ce , fait cil , que l'en i fet honte a toz cels qui i trespassent , et por ce vos loeroie je sire chevaliers que vos retornissiez , car d'aler avant ne vos puet venir se honte non .
-  vos consaut Diex sire preudon , fait Galaad , car le retorner feroie je a enviz .
» Et lors resgarde a ses armes que riens n'i faille .
Et quant il voit qu'il est bien si vet grant erre vers le chastel , et lors encontre .vii. puceles montees mout richement qui li dient : « Sire chevalier vos avez les bones passees .
» Et il dit que ja por bones ne remaindra qu'il n'aut au chastel .
Si vet toz jorz avant , et tant qu'il encontre .i. vaslet qui li dit que cil dou chastel li deffendent qu'il n'aille avant devant que l'en sache que il veut .
« Je ne voil , fait il , fors la costume dou chastel .
- Certes , fet cil , ce est la chose que vos mal desirrez , et vos la verroiz tele que onques chevalier ne pot achever , mes atendez moi ci , et vos avrez ce que vos querez .
- Or va donc tost , fait Galaad , et si me haste ma besoigne .
» Et li vaslez s'en entre ou chastel si ne demore gueres que Galaad en voit issir .vii. chevaliers qui estoient freres , qui escrient a Galaad : « Sire chevaliers gardez vos de nos , car nos ne vos asseurons fors de la mort .
- Coment , fet il , volez vos tuit ensemble combatre a moi ? - Oïl , font il , car tiex est la costume .
» Et quant il oï ce si lesse corre le glaive aloignié , et fiert le premier si qu'il le porte a terre , et a poi qu'il ne li a le col brisié , et li autre le fierent tuit ensemble sor l'escu mes de sele nel pueent remuer .
Et neporec de la force de lor lances arestent il son cheval en plain cors , et a poi qu'il ne l'abatent .
cel encontrer furent toutes lor lances brisiees si en a Galaad abatuz .iii. de son glaive , et il met la main a l'espee , et cort sus a çaux qui devant lui estoient , et cil ausint a lui .
Si comence entr'aux la meslee grant et perilleuse , et tant que cil qui furent abatuz sont remontez , et lors recomence la meslee graindre que devant , mes cil qui de toz chevaliers estoit li mieldres s'efforce tant qu'il lor fait guerpir place , et les atorne tiex a l'espee trenchant que armeure ne les puet garantir qu'il ne lor face le sanc saillir des cors .
Si le troevent de tele force et de tele vistece qu'il ne cuident mie qu'il soit hons terriens , car il n'a home ou monde qui la moitié poïst soffrir qu'il a soffert .
Si s'esmaient mout , car il voient qu'il ne le pueent remuer de place , ainz le troevent toz jorz de tel force com au comencement .
Car ce fu veritez de lui si com l'estoire dou saint Graal le tesmoigne que por travail de chevalerie ne fu il onques nus qui lassé le veïst .
tel maniere dura la meslee jusques aprés midi , et li .vii. frere erent de grant proesce , mes quant vint a tele hore il se troverent si las et si mal atorné qu'il n'avoient pooir de lor cors deffendre .
Et cil qui onques ne recroit les vet abatant des chevaux , et quant cil voient qu'il n'i porront plus durer si s'en tornent fuiant .
Et quant il voit ce si ne les enchauce point , ainz vient au pont par ou l'en entroit ou chastel , et lors encontre un home chanu vestu de robe de religion qui li aporte les cles dou chastel , et li dist : « Sire tenez ces cles , or poez fere de cest chastel et de çaus qui i sont a vostre volenté , car vos avez tant fet que li chastiaux est vostres .
» Et il prent les cles et entre ou chastel .
Et si tost com il est enz si voit par les rues de puceles tant qu'il n'en set le nombre , et totes li dient : « Sire bien veignoiz vos , mout avons atendue nostre delivrance , et beneoiz soit Diex quant il vos a amé , car autrement ne fussons nos jamais delivrez de cest dolereus chastel .
» Et il respont que Diex les beneïe , et lors le prennent au frain et le meinent en la mestre forterece et le firent desarmer ausi comme a force , car il disoit qu'il n'ert mie encore tens de herbergier .
Et une damoisele li dist : « Ha .´ sire que est ce que vos dites , certes se vos einsint vos en alez cil qui par vostre proece s'en sont foï revendront encor anuit , et recomenceroient la dolereuse costume qu'il ont tant longue maintenue en cest chastel , et einsint seriez vos por noient travailliez .
- Que volez vos , fait il , que je sache .´? Je sui prest que je face voz volentez por quoi je voie que ce soit bien a fere .
- Nos volons , fet la damoisele , que vos mandez les chevaliers et les vavasors de ci entor , car il tiennent lor fiez de cest chastel , et lor fetes jurer a aux et a toz çaux de ceenz que jamés ne maintendront ceste costume .
» Et il l'otroie , et quant il l'orent mené jus a la mestre meson si descent et oste son hiaume et monte ou palés , et maintenant issi une damoisele d'une chambre qui aportoit un cor d'yvoire bendé d'or mout richement si le baille a Galaad et li dist : « Sire se vos volez que cil viegnent qui des or mes tendront de vos si sonnez cest cor que l'em puet bien oïr de .x. liues de toutes parz .
» Et il dist que ce est bien a fere .
Si le baille a .i. chevalier qu'il vit devant soi ester , et cil le vit et le sonne si haut que l'en le pot bien oïr dou païs tot environ , et quant il a ce fet si s'asieent tuit entor Galaad et il demande a celui qui les cles li ot bailliees s'il ert prestres , et il dist oïl .
« Or me dites donc , fet il , la costume de ceenz , et ou toutes ces damoiseles furent prises .
- Volentiers , fet li prestres , il est voirs que .vii. anz a passez que li .vii. chevalier que vos avez conquis vindrent en cest chastel par aventure , et se herbergierent o le duc Linor qui ert sires de tout cest païs , et estoit li plus preudome que l'en seust , et la nuit quant il orent mengié monta .i. estris entre les .vii. freres et le duc por une soe fille que li .vii. frere voloient avoir a force , et tant que li dus i fu ocis , et un suen filz , et cele retenue por qui la meslee comença , et quant li frere orent ce fet si prist tout le tresor de laienz , et mandererent manderent chevaliers et serjanz et comencierent la guerre contre çaux de cest païs , et tant firent qu'il les mistrent au desoz , et reçurent lor fiez d'aux .
la fille le duc vit ce si fu mout corrouciee .
Si dist ausi come par devinaille : “ Certes , fist ele , seignor se vos avez ore la seignorie de cest chastel il ne nos en chaut , car ausi com vos l'avez par achaison de fame .´ ausi le perdroiz vos par damoisele , et en seroiz tuit .vii. recreant par le cors d'un sol chevalier .
” Et il distrent que por ce que ele en avoit dit ne passeroit il jamés damoisele par devant cest chastel qu'il ne detenissent jus a tant que li chevaliers vendroit par qui il seroient vaincuz , si l'ont einsi fet jus a ore , si a puis li chastiax esté apelez li chastiax as puceles .
- Et cele damoisele , set fet Galaad , par qui cele meslee fu comenciee est ele encore ceenz ? - Sire , fet il , nanil ele est morte , mes une damoisele plus juene de li i est .
- Et coment i estoient ces damoiseles ? fet Galaad .
- Sire , fait il , eles i avoient mout de mesaises .
- Or en sont fors , fait Galaad , Dieu merci par qui ce est .
»  hore de nonne comença li chastiaux a emiplir emplir de cels qui les noveles savoient que li chastiaux estoit conquis .
Si firent grant feste a Galaad come a celui qu'il tenoient a seignor , et il revesti maintenant la fille au duc dou chastel et de ce qui li apendoit , et fist tant que tuit li chevalier dou païs devindrent home a la damoisele , et lor fist a toz jurer que jamais ceste costume ne maintendroient .
Si s'en alerent les damoiseles chascun en son leu , et en son païs .
le jor demora laienz Galaad si li fist l'en mout grant honor , et a l'andemain vint la novele laienz que li .vii. frere estoient ocis .
« Et qui les ocist ? fet Galaad .
- Sire , fet .i. vaslet , hier quant il partirent de vos .
Si encontrerent en cel tertre mon seignor Gauvain et son frere Gaheriet et mon seignor Yvain .
Si corurent sus li uns as autres .
Si torna la desconfiture sor les .vii. freres .
» Et il se merveille de ceste aventure , si demande ses armes et l'en li aporte , et quant il est armez si se part dou chastel , et cil le convoient grant piece , et tant qu'il les fet retorner , et il entre en son chemin et chevauche toz seus .
Mes atant se test ore li contes de lui et retorne a mon seignor Gauvain .
dit li contes que quant mes sires Gauvains se fu partiz de ses compaignons qu'il chevaucha mainte jorne sanz aventure trover qui a conter face tant qu'il vint a l'abeïe ou Galaad avoit pris l'escu blanc a la croiz vermeille , et li conta l'en les aventures que il avoit achevees .
Et quant il oï ce si demanda quel part il estoit alez , et l'en li dist , que il se mist au chemin aprés lui .
Si chevaucha tant que aventure l'amena la ou Melianz gisoit malades .
Et quant il conut mon seignor Gauvain si li dist noveles de Galaad qui s'en ert au matin partiz .
« Diex , fet mes sires Gauvains , tant sui meschaanz , or sui je li plus maleureux chevaliers dou monde qui vois de Galaad si pres et si nel puis ateindre .
Certes se Diex donast que jel peusse trover jamais de lui ne departisse por qu'il a ma compaignie autant com je feroie la soe .
»  parole oï un des freres de laienz si respondi a mon seignor Gauvain : « Certes sire la compaignie de vos .ii. ne seroit mie covenable .
Car vos estes serjanz mauvés et desloiaux , et il est chevaliers tiex come il doit estre .
- Sire , fet mes sires Gauvains , a ce que vos me dites me semble il que vos me connoissiez bien .
- Je vos conois , fait li preudons , mout mielz que vos ne me conoissiez et que vos ne cuidiez .
- Biau sire , fet mes sires Gauvains , donc me poez vos bien dire s'il vos plest en quoi je sui tiex come vos me metez sus .
- Je nel vos dirai mie , fait cil , mes vos trouveroiz par tens qui le vos dira .
»  ce qu'il parloient einsi entra laienz uns chevaliers armez de toutes armes , et descendi en la cort , et li frere corurent a lui por desarmer le , et l'enmenerent maintenant en la chambre ou mes sires Gauvains estoit .
Et quant il est desarmez , et mes sires Gauvains le voit si conoist que ce est Gaheriez ses freres et li cort les braz tenduz , et li fet joie merveilleuse , et li demande s'il est sainz et haitiez , et il dist : « Oïl Dieu merci .
»  nuit furent bien serviz des freres de laienz , et a l'andemain si tost com il ajorna oïrent messe tuit armez fors de lor hiaumes .
Et quant il furent montez et apareilliez si se partirent de laienz et errerent jusqu'a hore de prime , et lors resgarderent devant aux et voient mon seignor Yvain tout sol devant els tout soul chevauchant , et il le conoissent bien as armes qu'il portoit , si li crient qu'il s'arrest , et il se reste , et quant il s'ot nommer si s'areste et les conoist a la parole , et il li font grant joie , et li demandent coment il l'a puis fet , et il respont qu'il n'a riens fet , car onques puis ne trova aventure qui li pleust .
« Or chevauchons tuit ensemble , fet Gaheriez , tant que Diex nos envoit aventure .
» Et il l'otroient .
Si acoillirent leur chemin tuit troi ensemble , si ont tant chevauchié qu'il vindrent vers le chastel as puceles , et ce fu celui jor meïsmes que li chastiaux fu conquis .
li .vii. frere virent les .iii. chevaliers si distrent : « Compaignon ore sor aux si les ocions .
Car il sont de cels par qui nos sommes deseritez , et ce sont des chevaliers aventureus .
» Et lors poignnent poignent as .iii. compaignons , et lor crient qu'il se gardent , car il sont venuz a la mort , et quant il oient ceste parole si lor adrecent les testes des chevax .
Si lor avint a la premiere joste que li .iii. des .vii. freres morurent .
Car mes sires Gauvains en ocist .i. et mes sires Yvains un autre , et Gaheriez le tierz , et lors traient les espees et corent sus as autres , et cil se deffendent tant com il pueent .
Mes ce n'est mie mout bien , come cil qui tant estoient las et travailliez .
Car grant estor et grant meslee lor avoit celui jor Galaad rendu , et cil qui mout estoient preudome et bon chevalier les meinent si mal qu'il les ocient en poi d'ore .
Si les lessent en la place toz morz , et s'en vont la ou fortune les meine , si ne tornent mie vers le chastel as puceles , ainz s'en vont tout le chemin a destre , et par ce perdirent il Galaad , et a hore de vespres se departirent , et tint chascuns sa voie , et mes sires Gauvains chevaucha tant que il vint en un hermitage , et trova que li hermites estoit en sa chapele , et chantoit ses vespres de Nostre Dame , et il descent de son cheval et les oï , et puis demande , en non de sainte Marie , et cil li otroia mout bonement .
soir demanda li preudons a mon seignor Gauvain dom il estoit , et il l'en dist la verité , et li dist en quel queste il s'estoit mis .
Et quant li preudons entent que ce est mes sires Gauvains si li dist : « Certes sire se il vos plaisoit je voldroie mout savoir de vostre estre .
» Et lors li comence a parler de confession , et trere li avant trop biaux essamples de l'evangile , et l'amoneste qu'il se face confés a lui , et il le conseillera de quan qu'il porra .
« Sire , fet mes sires Gauvains , se vos me voliez fere entendre une parole qui avant ier me fu dite je vos diroie tot mon estre , car vos me semblez mout preudome .
Si sai bien que vos estes prestres .
» Et li preudons li creante qu'il le conseillera de quan qu'il porra .
Et mes sires Gauvains resgarde le preudome et li semble viel et ancien , et tant li semble preudom que il li prent talent de fere soi confés a lui , si li conte ce dom il se sentoit plus corpables vers Nostre Seignor , et ne li oublie pas a dire la parole que li autre preudons li avoit dite .
Si trova li preudons qu'il avoit passé par .iiii. anz qu'il n'avoit esté confés , et lors li dist : « Sire a droit avez esté apelez mauvés serjanz et desloiaux , car quant vos fustes mis en l'ordre de chevalerie l'en ne vos i mist mie por ce que vos fussiez des lors en avant serjanz a l'anemi .
Mes por ce que vos servissiez a vostre criator et deffendissiez sainte eglise , et rendissiez a Dieu le tresor qu'il vos bailla a garder .
Ce est l'ame de vos , et por ceste chose vos fist l'en chevalier , et vos avez mauvesement chevalerie emploree emploiee , car vos en avez dou tout esté serjanz a l'anemi , et laissié vostre creator , et menee la plus orde vie et la plus mauvese que onques chevaliers menast .
Et ce poez vos bien veoir , que ce est voirs que cil vos conoissoit bien qui vos apela mauvés serjant et desloial , et certes se vos ne fussiez si pechierres come vos estes ja li .vii. freres ne fussent ocis par vos ne par vostre aide , ainz feïssent encore lor penitance de la mauvaise costume qu'il avoient tant maintenue .´ ou chastel as puceles , et s'acordassent a Dieu .
Et einsi n'esploita mie Galaad li bons chevaliers cil que vos alez querant , car il les conquist sanz ocierre , et ce ne fu mie sanz grant senefiance que li .vii. frere avoient amenee ceste costume ou chastel que il retenoient toutes les puceles qui en cest païs venoient ou fust a tort ou fust a droit .
-  .´ sire , fet mes sires Gauvains , dites moi la senefiance si que je la sache conter a cort quant g'i vendrai .
- Volentiers , fet li preudons , par le chas as puceles doiz tu entendre enfer , et par les puceles les bones ames qui a tort i estoient enserrees devant la passion Jhesucrist .
Et par les .vii. chevaliers doiz tu entendre les .vii. pechiez principaus qui lors regnoient ou monde si que de droit n'i avoit point .
Car si tost com l'ame issoit dou cors quiex que ele fust ou de preudome ou de mauvés maintenant aloit en enfer , et estoient iluec enserré ausi come les puceles , mes quant li peres des cielx vit que ce que il avoit formé aloit si a mal .´ il envoia son filz en terre por delivrer les bones puceles , ce sont les bones ames , et tout ausi come il envoia son fil qu'il avoit devant le commencement dou monde .´ tout einsi envoia il ça Galaad son esleu serjant , por ce qu'il despoillast le chastel des bones puceles qui sont ausi pures et netes come la flor dou lis qui onques ne sent la chalor dou tens .
»  il ot ceste parole si ne set que dire , et li preudons li dist : « Gauvains Gauvains se tu vouloies lessier ceste male vie que tu as ja longuement mai encor te porroies tu acorder a Nostre Seignor , car l'escriture dit que nus n'est si pechierres por quoi il require de bon cuer la misericorde Nostre Seignor qu'il ne la truist .
Et por ce te loeroie je en droit conseil que tu preïsses penitance de ce que tu as meffet .
» Et il dist que de penitance fere ne porroit il la peine soffrir .
Et li preudome let atant que plus ne li dit , car il voit bien que ses amonestemenz seroit peine perdue .
Et au matin se parti mes sires Gauvains de laienz , et erra tant qu'il encontra par aventure Agloval et Girflet le filz Do , si errerent ensemble .iiii. jorz sanz aventure trover qui a conter face .
Et au cinquieme jor avint que il se departirent , et tint chascuns sa voie .
Si lesse ore atant li contes d'aux , et parole de Galaad .
dit li contes que quant Galaad se fu partiz del chastel as puceles que il chevaucha tant par ses jornees que il vint en la forest Gaste .
Un jor li avint que il encontra Lancelot et Perceval qui chevauchoient ensemble , et si nel conoissoient pas , come cil qui tiex armes n'avoient pas aprises a veoir .
Si li adrece Lancelot touz premiers , et li brise sa lance enmi le piz , et Galaad le fiert si qu'il abat lui et le cheval a terre tout en .i. mont , mes autre mal ne li fist , puis trait l'espee quant il ot le glaive brisié , et fiert Perceval si fierement qu'il li trenche le hiaume et la coife de fer , et se l'espee ne li fust tornee en la main mort l'eust sanz faille , et neporquant il n'a mie tant de pooir qu'il remaigne en sele , ainz vole jus si maz et si vains del grant cop qu'il ot receu que il ne set qu'il soit jorz ou nuiz .
Et cele joste fu faite devant .i. hermitage ou une recluse manoit .
Et quant ele en vit Galaad aler si li dist : « Or alez alez a Dieu qui vos conduie , certes s'il vos coneussent ausi bien com je vos conois il n'eussent ja tan de hardement qu'il a vos se preïssent .
» Et quant Galaad ot ceste parole si a grant poor de conoissance , si fiert cheval des esperons et s'en vet si grant erre comme il puet del cheval trere , et quant il se sont aperceuz qu'il s'en vet si montent en lor chevaux au plus tost qu'il onques pueent , et quant il voient qu'il ne le porront aconsivre si retornent tant dolent et tant corrocié qu'il voldroient morir sanz demorance , car or heent il trop lor viees vies , si se metent en la forest .
est Lancelot remés en la forest Gaste dolenz et corrociez dou chevalier qu'il a perdu , si dist a Perceval : « Que porrons nos fere ? » Et il respont qu'il n'i set nul conseil metre en ceste chose , car li chevaliers s'en vet si grant erre qu'il nel porroient aconsivre .
« Et vos veez , fait il , que la nuit nos a sorpris en tel leu donc nos ne porrons jamés issir se aventure ne nos en gite fors , et por ce m'est il avis que mielz nos vendroit retorner au chemin , car se nos començons ci a desvoier je ne cuit mie que nos reveignons a droit chemin mes en piece , or en feroiz ce que vos plaira , car je voi plus nostre preu ou retorner que en l'aler .
» Et Lancelot dit que ou remanoir ne s'acorderoit il mie volentiers , ainz ira aprés celui qui l'escu blanc emporte , car il ne sera jamés a devant qu'il savra qui il est .
« Tant vos poez vos bien soffrir , fait Perceval , que li jorz de demain soit venuz , et lors en irons et moi et vos aprés le chevalier .
» Et il dist qu'il n'en fera riens .
« Or vos conseut Diex , fait Perceval , car je n'iré mes hui avant , ainz retorneré a la recluse qui dist que ele le devoit bien conoistre .
»  se departent li compaignon , si s'en revint Perceval a la recluse , et Lancelot chevaucha aprés le chevalier tout le travers de la forest en tel maniere qu'il ne tient ne voie ne sentier , ainz s'en vet einsi com aventure le moine , et ce li fet mout mal qu'il ne voit ne loign ne pres ou il puisse prendre sa voie , car mout ert la nuiz oscure , et neporec tant a alé que il vint a une croiz de pierre qui ert au departement de .ii. voies en une gaste lande , et il resgarde la croiz quant il fu pres , et par dejoste un perron de marbre ou il avoit letres ce li ert avis , mais li tens ert si oscurs qu'il ne pooit conoistre que eles vouloient dire , et il resgarde vers la croiz , et voit une chapele mout ancienne , et il s'i adrece car il i cuide trover gent , et quant il voit qu'il est auques pres si descent , et atache son cheval a un chaisne , et oste son escu de son col , et le pent a l'arbre , puis vient a la chapele et la troeve gaste et decheue et entre dedenz , et troeve a l'entree unes prones de fer qui estoient ferrees et jointes en tel maniere que l'en n'i poïst mie legierement entrer , et il regarde parmi les prones et voit la dedenz un autel qui estoit mout richement aornez de dras de soie et d'autres choses , et devant avoit un grant chandelabre d'argent qui sostenoit .vi. cierges ardanz qui gitoient grant clarté , et quant il voit ce si a grant talent d'entrer enz por savoir qui i repere , car il ne cuidoit mie que en si estrange leu eust si beles choses come il voit ci , et il vet resgardant les prones , et quant il voit qu'il n'i porroit entrer si est tant dolenz qu'il se part de la chapele et vient el leu ou il avoit lessié son cheval , et l'en par le frain et lesse pestre , et il deslace son hiaume et le met devant soi , et oste s'espee et se couche sor son escu devant la croiz et s'endort assez legierement a ce qu'il estoit las , se ne fust ce qu'il ne pot oublier le bon chevalier qui le blanc escu emporte , et quant il s'est grant piece esperiz si voit venir une litiere que dui palefroi portoient et dedenz avoit un chevalier malade qui mout se plaignoit angoisseusement , et quant il aproche de Lancelot si s'arreste et regarde ne mot ne dist , car il cuide qu'il se dorme , et Lancelot ne li dist mot comme cil qui estoit en tel point qu'il ne dist mot ne ne dormoit bien , ne il ne veilloit bien , ainz sommeilloit , et li chevaliers de la litiere qui se fu arestez a la cort croiz se comença a plaindre mout dureme , et disoit : « Ha .´ Diex faudra moi jamés ceste dolors ? Ha .´ Diex quant vendra li sainz vessiax par qui la force de ceste dolor doit remanoir ? Ha .´ Diex soffri onques mes nus hons autant de mal come je sueffre , et por petit de meffet ? »  piece se complaint einsi le chevalier et se demente a Dieu de ses maus et de ses dolors , et Lancelot ne se remue ne ne dist mot , car il ert ausi come entransés , et neporec il le voit bien et entent ses paroles , et quant li chevaliers a grant piece atendu en tel maniere si resgarde Lancelot et voit venir devers la chapele le chandelabre d'argent que il avoit veu en la chapele o les cierges , et il resgarde le chandelabre qui vient vers la croiz , mes il ne voit mie qui le porte .
Si s'en merveille trop , et aprés voit venir le saint vessel qu'il ot jadis veu chiés le riche roi pescheor , celui meïsme que l'en apeloit le saint Graal .
Si tost come li chevaliers malades le voit venir si se laisse chaoir a terre de si haut com il estoit , et joint les mains encontre et dit : « Biau sire Diex qui de cest saint vessel que je voi ci venir avez fet tel miracle en cest païs et en autre .´ pere regardez moi par vostre pitié en tel maniere que cist maus donc je me travail me soit asouagemenz en brief terme , si que je puisse entrer en la queste ou li autre preudome sont entré .
» Et lors s'en vet trainant a la force de ses braz jus au perron ou la table seoit , et li sainz vessiax desus , et il se prent a .ii. mains et se tire contremont et fet tant qu'il bese la table d'argent et la toche a ses euz , et quant il a ce fet si se sent ausi comme toz alegiez de ses maux , si gite .i. grant plaint et dist : « Ha .´ Diex gariz sui .
» Et ne demora gaires que il s'endort , et quant li vaissiaux ot une piece demoré ilec si s'en rala li chandelabres en la chapele et li vessiaux avec si que Lancelot nel sot ne a l'aler ne au venir par qui il i pot estre aportez , et neporquant einsi li avint , ou par ce qu'il estoit trop pesanz dou travail qu'il avoit eu , ou par pechié dom il estoit trop pesanz et trop chargiez , et sorpris que il ne se remua por la venue del saint Graal , ne ne fist semblant que riens l'en fust .
Dom il trova en maint leu en la queste qui mainte honte l'en dist , et assez l'en mesavint en maint leu .
li sainz Graalx se fu partiz de la croiz et entrez en la chapele si se leva li chevaliers de la litiere sainz et haitiez et besa la croiz , et maintenant vint ilec .i. escuier qui aportoit unes armes mout beles et mout riches , et la ou il voit le chevalier si li demande coment il li est avenu .
« Par foi , fait il , bien Dieu merci , je fui tantost gariz com li sainz Graalx me vint visiter , mes merveille me semble de cel chevalier qui la se dort qui onques ne s'esveilla de sa venue .
- Par foi , fait li escuiers , ja est aucuns granz pechiez dom il ne se fist onques confés , dom il est par aventure si corpables vers Nostre Seignor qu'il ne li plaist mie qu'il veïst ceste bele aventure .
- Certes , fet li chevaliers , qui que il soit il est meschaanz , et si cuit je bien que ce soit aucuns des compaignons de la table reonde qui sont entré en la queste dou saint Graal .
-  , fet li escuiers , je vos ai aportees voz armes si les prenez quant vos plaira .
» Et li chevaliers li respont que d'autre chose n'avoit il mestier , si s'arme et prent les chauces de fer et le hauberc .
Et li escuiers vient a l'espee Lancelot si li baille , et le hiaume ausi , puis vient au cheval Lancelot et li met la sele et le frain .
Et quant il l'ot apareillié si dist a son seignor : « Sire montez qu'a bon cheval n'avez vos mie failli .
Certes je ne vos ai chose bailliee qui mielz ne soit emploiee en vos que en cest mauvés chevaliers qui ci gist .
»  lune estoit levee bele et clere , car ja estoit passee la mie , et li chevaliers demande a l'escuier coment il conoist l'espee , et cil dist qu'il la cuide bien conoistre a la biauté que ele a , et il l'a ja trete dou fuerre .
Si l'avoit trouvee si bele qu'il l'avoit trop couvoitiee .
Et quant li chevaliers fu apareilliez et montez el cheval Lancelot .
Si tent la main vers la chapele et jure que se Diex li aït se il puet il ne finera jamais d'errer devant qu'il savra coment ce est que li sainz Graaux s'apert en tanz leux ou roiaume de Logres , et par qui il fu aportez en Engleterre , et par quel besoign , se aucuns autres n'en set ainz de lui veraies noveles .
« Si m'aït Diex , fet li vaslez , assez en avez dit , or vos doint Diex a honor partir de ceste queste , et a sauveté de l'ame , car certes sanz peril de mort ne la poez vos mie longuement maintenir .
- Se g'i muir , fet li chevaliers , ce sera plus m'anor que ma honte , car a ceste queste ne doit refuser nus preudons ne por mort ne por vie .
» Et lors se part de la croiz entre lui et son escuier , si en les armes Lancelot et chevauche si come aventure le meine , et quant il se pot bien estre esloigniez de mie liue et plus si avint que Lancelot se leva en son seant come cil qui lors s'estoit esveilliez dou tout , si se porpense que ce qu'il a veu a esté songe ou verité , car il ne set s'il a veu le saint Graal , ou s'il l'a songié , et lors se drece et voit le chandelabre devant l'autel , mes de ce que il plus voudroit veoir ne voit il riens , ce est dou saint Graal dom il voldroit savoir veraies noveles s'il pooit estre en aucune maniere .
Lancelot ot grant piece regardé devant les prones por savoir s'il verroit riens de la chose qu'il plus desirroit .´ si ot une voiz qui li dist : « Lancelot plus durs que pierre , plus amers que fiel , plus nuz et plus despris que figuiers por quoi fus tu si hardiz que tu ou leu ou li sainz Graalx reperast osas entrer ? Va t'en de ci car li leux est ja toz empulentez de ton repere .
» Et quant il ot ceste parole si est tant dolenz qu'il ne set que il doie fere .
Si se part maintenant d'iluec sospirant dou cuer , et lermoiant des eulz , si maudit l'ore qu'il fu nez , car or set il bien qu'il est venuz au point qu'il n'avra jamés honor puis qu'il a perdu a savoir la verité del saint Graal , mais les .iii. paroles dom il a esté apelé n'a il pas oubliees , ne n'oubliera jamés tant com il vive .
Ne ne sera granment aeise devant qu'il sache por que quoi il fu einsi apelez .
Et quant il est venuz a la croiz si ne troeve ne son hiaume ne s'espee ne son cheval .
Si s'aperçoit maintenant qu'il a veu verité , et lors comence .i. duel grant et merveilleux , et se claime chaitif dolenz , et dist : « Ha .´ Diex or i pert mes pechiez et ma mauvese vie , or voi je bien que ma chetivetez m'a confondu plus que nule autre chose , car quant je me deusse amender lors me destruit li anemis qui m'a si tolue la veue que je ne puis trover chose qui de par Dieu fust , et ce n'est mie de merveille se je ne puis veoir cler , car des lors que je fui primes chevalier ne fu il hore que je ne fusse coverz de teniebres et de pechié mortel , car tout adés ai habité en luxure et en la vilté de cest monde plus que nus autres pechierres .
»  se depart et blasme Lancelot mout forment et fet son duel toute la nuit , et quant li jorz parut biaux et clers , et li oiselet commencent a chanter parmi le bois , et li soleux commença a luire parmi les arbres , et il voit le biau tens et il ot le chant des oiesiax dom il s'estoit main foiz esjoïz , et lors se voit desgarni de toutes choses , et de ses armes et de son cheval et bien voit que Nostre Sires s'est corrociez a lui .
Si ne cuide jamés venir a point qu'il truist chose ou monde qui sa joie li rende , car la ou il cuidoit joie trover et toutes honors terrianes a il failli , ce est as aventures dou saint Graal , et ce est une chose qui mout le desconforte , et quant il s'est grant piece plainz et dementez et regretee sa maleurté si se part de la croiz , et s'en vet par la forest sanz hiaume et sanz espee et sanz escuz .
Si ne retorne mie a la chapele ou il ot oïes les .iii. merveilleuses paroles , ainz s'en torne par un sentier , et tant qu'il vint a hore de prime en .i. tertre ou il troeve .i. hermitage , et l'ermite qui vouloit comencier la messe , et estoit ja armez des armes de sainte eglise , et il entre en la chapele mornes et pensis et tant dolenz que nus plus .
Si s'agenoille en le chancel , et bat sa corpe et crie merci a Nostre Seignor des males oevres qu'il a fet en cest siecle , si escoute la messe que li preudons a chantee lui et son clerc .
Et quant ele fu chantee , et li preudons se fu desgarniz des armes Nostre Seignor , Lancelot l'apela maintenant et le tret a une part et li prie por Dieu qu'il le conseult , et li preudons li demande donc il est , et il dist qu'il est de la meson le roi Artus , et compainz de la table reonde , et li preudons li demande : « De quoi volez vos conseil ? Est ce de confession ? - Sire oïl , fet il .
- Et de par Nostre Seignor » , fait li preudon .
Et lors l'en devant l'autel et s'asieent ensemble , et lors li demande li preudons coment il a a non , et il dist qu'il a a non Lancelot dou Lac , et fu filz le roi Ban de Benoyc .
Et quant li preudons ot que ce est Lancelot del Lac li hons ou monde de quoi l'en disoit plus de bien si en est toz esbahiz de ce que il li voit si grant duel demener , et il li dit : « Sire vos devez a Dieu mout grant guerredon de ce que il vos a fet si bel et si vaillant que nos ne savons ou monde ne de biauté ne de valor vostre pareil , il vos a presté le sens et le memoire que vos avez , si l'en devez faire si grant bonté que s'amors soit sauve en vos en tel maniere que deables n'i ait preu ou large don que il vos a doné , si le servez de tout vostre pooir , et fetes ses comandemenz , si ne servez pas del don qu'il vos a doné son anemi mortel , ce est li deables , car se il vos a esté plus larges que a autre et il ore i perdoit mout vos en devroit l'en blasmer .
Si ne resemblez mie le mauvés serjant dom il parole en l'evangile donc li uns des evangelistes fait mencion , que li riches hons bailla a .iii. de ses serjanz grant partie de son or .
Car il bailla a l'un un besant , et a l'autre en bailla .ii. et au tierz en bailla .v. Cil a qui il en bailla .v. les monteplia en tel maniere que quant il vint devant son seignor et il dut fere conte et reson rendre de son gaang si dist : “ Sire tu me baillas .v. besanz , voiz les ci , et .v. autres , avec que j'ai gaangniez .
” Et quant li sires l'oï si dist : “ Vien avant serjanz bons et loiaux , je t'acoil en la compaignie de mon ostel .
”  revint li autres qui les .ii. besanz avoit renduz et dist a son seignor qu'il en avoit .ii. autres gaangniez , et li sires respondi tout einsi come il avoit fet a l'autre serjant .
Mes il avint que cil qui n'en avoit receu que .i. ot le suen enfoï en terre et se fu esloigniez de la face son seignor , et n'osa venir avant .
Cil fu le mauvés serjanz , li faux symoniaux , et li ypocrites de cuer ou li filz dou saint esperit n'entra onques , et par ce ne pot il eschaufer de l'amor Nostre Seignor qui embrace cels a qui il annonce la sainte parole , car si com l'escriture dit : ‘ Cil n'art , il ne brulle pas ’ , ce est a dire se li feux dou saint esperit n'eschaufe celui qui raconte la parole de l'evangile .´ ja li hons qui l'ot n'en ardra , ne n'en eschaufera .
Et ceste parole vos ai je trete por le large don que Nostre Sires vos a doné , car je voi qu'il vos a fet plus bel que nul autre , et meillor ce m'est avis par les choses qui defors en aperent .
Et se vos de cest don qu'il vos a fet estes ses anemis , sachiez qu'il vos tornera a noient en assez petit de tens se vos prochainnement ne li criez merci en veraie confession , et en repentance dou cuer et en amendement de vie , et je vos di veraiement que se vos en tel maniere li criez merci .´ il est tant debonaires et tant aime le verai repentement dou pecheor plus qu'il ne fait le dampnement , si vos relevera plus fort et plus viguereux que vos ne fustes onques nul jor .
-  , fet Lancelot , ceste semblance que vos m'avez ci mostree de ces .iii. serjanz qui avoient receuz les besanz me desconforte plus que nule autre chose , car je sai bien que Jhesucrist me garni en m'enfance de toutes les bones graces que onques nus hons poïst avoir .
Et par ce qu'il me fu si larges de prest et je li ai si mal rendu ce qu'il m'ot baillié sai je bien que je en serai jugiez come li mauvés serjanz qui le besant repost en terre , car j'ai servi toute ma vie son anemi , et l'ai guerroié par mon pechié , et si me sui ocis en la voie que l'en troeve au comencement large et enmielee , ce est li comencemenz de pechié , li deables m'a mostree la douçor et le miel , mes il ne me mostra mie la peine pardurable ou cil sera mis qui en cele voie demore .
» Et quant li preudons oï ceste parole si comença a plorer et dist a Lancelot : « Sire de cele voie que vos dites sai je bien que nus n'i demore qui ne soit morz pardurablement .
Mes ausi come vos veez que li hons forsvoie aucune foiz en son chemin quant il s'endort , et il revient arriere si tost com il est esveilliez .´ tout ausi est dou pecheor qui s'endort en pechié mortel et torne fors de la droite voie , et il retorne a son creator , et s'adrece a aler au haut seignor qui crie toz jorz : “ Je sui foiz , et veritez , et voie , et vie .
” »  se resgarde et voit une croiz ou li signes de la veraie croiz estoit peinz si la mostre a Lancelot et li dist : « Sire veez vos cele croiz ?? - Oïl , fet il .
- Or sachiez veraiement , fet li preudons , que cele figure a estenduz ses braz ausi come por recevoir chascun .
Tout en tel maniere a Nostre Sires estendu ses braz por recevoir chascun pe , et vos et les autres qui a lui s'adrecent .
Et crie toz dis : “ Venez venez .
” Et puis qu'il est si debonaires qu'il est adés prest de recevoir cels et celes qui a lui revienent .´ sachiez que il ne vos refusera ja se vos vos offrez a lui en tel maniere com je vos di de veraie confession de bouche , et de repentance de cuer , et en amendement de vie , et dites orendroit ici vostre estre a fere a lui en audience devant moi , et je vos aiderai a secorre a mon pooir , et vos conseillerai de quan que je porrai .
» Et Lancelot pense .i. petit come cil qui onques ne reconut l'afere de lui et de la reïne , ne ne dira tant come il vive se trop grant amonestement ne le meine a ce .
Si gite .i. sospir dou parfont dou cuer , et est tel atornez qu'il ne puet issir parole de sa bouche , et neporec il le diroit volentiers , mes il n'ose , come cil qui plus est coarz que hardiz , et li preudons l'amoneste toute voies de regehir son pechié et de laissier le tout , car autrement est il honiz s'il ne fet ce qu'il li amoneste , et li promet la vie pardurable por regehir , et enfer por le celer .
Si li dit tant par bones paroles et par bons essamples que Lancelot li comence a dire .
«  , fet Lancelot , il est einsi que je sui morz de pechié d'une moie dame que j'ai amee toute ma vie , et ce est la reïne Guenievre la fame le roi Artus , ce est cele qui a plenté m'a doné l'or et l'argent et les riches dons que je ai aucune foiz donez as povres chevaliers .
Ce est cele qui m'a mis ou grant boban et en la grant hautece ou je sui , ce est cele por qui amor j'ai faites les granz proeces donc toz li mondes parole , ce est cele qui m'a fet venir de povreté en richece , et de mesaise a toutes les terriannes beneurtez .
Mes je sai bien que par cest pechié de li s'est Nostre Sires si durement corrociez a moi qu'il le m'a bien mostré puis ersoir .
» Et puis li conte comment il avoit veu le saint Graal si c'onques ne s'estoit remuez encontre lui , ne por honor de lui .´ ne por amor de Nostre Seignor .
Et quant il ot au preudome conté tout son estre et toute sa vie si li prie por Dieu qu'il le conseult .
« Certes sire , fet il , nus consauz ne vos i avroit mestier se vos ne creantez a Dieu que vos jamés en cestui pechié n'encharroiz .
Mes se vos del tout vos en voliez oster , et crier merci et repentir vos de bon cuer encore quit je que Nostre Sires vos rapeleroit o ses serjanz , et vos feroit ovrir la porte des cielx ou la vie pardurable est apareilliee a çax qui laienz entreront .
Mes en celui point ou vos estes ore ne vos porroit avoir consauz .
Car ce seroit ausi comme cil qui fet drecier sor fondement mauvés une tor fort et haute , si li avient quant il a grant piece maçonné que tout ce qu'il a fet chiet en .i. mont .
Tout ausi seroit perdue en vos la peine Nostre Seignor se vos ne la receviez de bon cuer et metiez a huevre , et ce seroit la semence que l'en gite sus la roche que li oiesel en et degietent et ne vient a nul preu .
- Sire , fet il , vos ne me diriez chose que je ne feïsse se Diex me done vie .
- Donc vos requier je , fait li preudom , que vos me creantez que jamés ne mefferoiz a vostre creator en fesant pechié mortel de la reïne ne d'autre dame .
Ne de chose donc vos le doiez corrocier .
» Et il li creante come loiaux chevaliers .
« Or me contez , fait li preudons , encor dou saint Graal coment vos est il avenu .
» Et il li conte et devise les .iii. paroles que la voiz li ot dites en la chapele ou il fu apelez pierre , et fust , et figuiers .
« Et por Dieu , fet il , dites moi la senefiance de ces .iii. choses , car je n'oï onques mes parole que je desirrasse tant a savoir comme ceste , et por ce vos pri je que vos m'en façoiz certain , car je sai bien que vos en savez la verité .
»  comence li preudons a penser grant piece .
Et quant il parole si dist : « Certes , fet il , Lancelot je ne me merveil mie se ces .iii. paroles vos ont esté dites .
Car vos avez esté touz dis li plus merveillex hons dou siecle , et por ce n'est il mie merveille se l'en vos dist plus merveilleuses paroles que autres .
Et puis que vos avez talent de savoir en la verité je la vos dirai volentiers , or escoutez .
Vos me contez que l'en vos dist : “ Lancelot plus durs que pierre , plus amers que fiel , plus nuz et plus despris que figuiers , va t'en de ci .
” En ce que l'en vos apela plus durs que pierre puet l'en une merveille entendre , car toute pierre est dure de sa nature , et meesmement l'une plus que l'autre .
Et par la pierre ou l'en troeve durté puet l'en entendre le pecheor qui tant s'est endormiz en son pechié que ses cuers en est si endurciz que il ne puet estre amoloiez ne par feu ne par eve .
Par feu ne puet il estre amoloiez , car li feus dou saint esperit n'i puet entrer , ne trover leu por le vessel qui tant est ort , et lez des viez pechiez que cil a creuz et amoncelez de jor en jor , et por ce ne puet il estre amoloiez .
Car la parole dou saint esperit qui est la douce eve ne puet estre recitee en son cuer , car Nostre Sires ne se herbergera ja en leu ou ses anemis soit , ainz veut que li ostiex ou il descendra soit nez de touz vices et de toutes ordures , et par cele entencion est li pechierres apelez pierre por la grant durté qu'il trueve en lui , mes ce covient veoir par droit come tu es plus durs que pierre , ce est a dire coment tu es plus pecheors de toz autres pecheors .
» Et quant il a ce dit si comence a penser , et maintenant li respont : « Je te dirai coment tu es plus pechierres d'autres pecheors .
Tu as bien oï des .iii. serjanz a qui li riches hons bailla les besanz a acroistre et a monteploier , li dui qui plus en avoient receu en furent serjant bon et loial et sage et porvoiant .
Et li autres cil qui moins en avoit receu en fu serjanz fox et desloiax .
Or garde se tu porroies estre de ses serjanz a qui Nostre Sires bailla ses besanz a garder por acroistre et monteploier , il m'est avis qu'il te bailla mout plus , car qui or resgarderoit entre chevaliers terriens il m'est avis qu'il ne troveroit pas home a qui Nostre Sires donast tant de grace com il t'a presté , il te dona biauté a comble , et te dona et sens et discretion de conoistre le bien dou mal , il te dona proece et hardement .
Et aprés ce te dona il bon eur si largement que tu es adés venuz au desus de quan que tu as comencié .
Toutes ces choses te presta Nostre Sires por ce que tu fusses ses chevaliers et ses serjanz .
Ne il nes te dona mie por ce que toutes ces choses fussent en toi petites , mes escreues et amendees .
Et tu en as esté si mauvés serjanz et si desloiaux que tu l'en as guerpi et servi son anemi , que toz jorz as guerroié contre lui .
Tu as esté li mavés soudoiers qui se part de son seignor si tost com il a ses soudees receues , et vet aidier son anemi , einsint as tu fet a Nostre Seignor , car si tost com il t'ot paié bel et richemen tu le lessas , et alas servir celui qui toz jorz le guerroie .
Ce ne feïst pas nus hons a mon escient qu'il eust ausi bien paié com il te paia .
Et por ce puez tu bien veoir que tu es plus durs que pierre , et plus pechierre que nul autre pechierres .
Et encore qui velt puet l'en bien entendre pierre en autre maniere .
Car de pierre virent bien genz issir aucune douçor es deserz outre la rouge mer ou li pueples Israel demora si lonc tens , la vit l'en bien apertement que quant li pueples avoit talent de boivre que li uns se dementoit a l'autre .´ que Moyses vint a une roche dure et ancienne , et dist tout einsint com se ce ne poïst avenir : “ Ne porrons nos giter eve de ceste roche ?? ” Et maintenant issi eve de la roche a si grant habondance et a tel plenté que toz li pueples en ot a boivre , et einsi fu acoisiee lor murmure , et estanchiee lor soif .
Einsint puet l'en dire que de pierre issi aucune foiz douçor .
Mes de toi n'en issi onques nule , por quoi tu puez veoir apertement que tu es plus durs que pierre .
-  , fet Lancelot , or me dites por quoi l'en me dist que je estoie plus amers que fust .
- Je le te dirai , fet li preudons , or m'escoute .
Je t'ai mostré que en toi est toute durtez .
Et la ou si grant durté est herbergiee ne puet nule douçors re .
Ne nos ne devons pas cuidier que il i remaigne riens fors amertume , et amertume est donc en toi si grant com la douçors i deust estre .
Donc tu es semblables au fust mort et porri ou nule douçor n'est remese fors amertume .
t'ai mostré coment tu es plus durs que pierre et plus amers que fust .
Or est la tierce chose a mostrer coment tu es plus nuz et plus despris que figuiers .
Dou figuier dom il parole ci fet mencion l'evangile , la ou il parole de la Pasque florie .´ que celui jor vint Nostre Sires en la cité de Jerusalem sor l'asnesse le jor que li enfant des Ebreux chantoient encontre sa venue les douz chanz donc sainte eglise fet chascun an mencion celui jor que l'en apele le jor des flors .
Celui jor sermonna li hauz sires , li hauz mestres , li hauz prophetes en la cité de Jerusalem entre cels en qui toute durtez ert herbergiee , et quant il se fu travailliez toute jor , et il se fu partiz dou sermon il ne trova en toute la vile qui le herberjast en son ostel , por quoi il se parti de la cité .
Et quant il en fu hors issuz il trova en sa voie .i. figuier qui mout ert biax et bien garniz de fueilles et de branches .
Mes de fruit n'i avoit il point .
Et Nostre Sires vint a l'arbre .
Et quant il le vit si dist ausi come toz corrociez , dom il maudist l'arbre qui fruit ne portoit .
avint dou figuier qui estoit defors Jerusalem .
Or resgarde se tu porroies estre autiex et si nuz et si despoilliez come il fu .
Quant li hauz sires vint a l'arbre il trova fueilles dom il poïst prendre se il vousist .
Mes quant li sainz Graax vint la ou tu estoies il te trova si desgarniz qu'il ne trova en toi ne bone pensee ne bone volenté , mes vilain et ort et conchiez de luxure te trova il , et tout desgarni des fueilles et des flors .
Ce est a dire de toutes bones oevres , por quoi l'en te dist puis la parole que tu m'as dite : “ Lancelot plus durs que pierre , plus amers que fust , plus nuz et plus despris que figuiers .´ va t'en hastivement de ci .
” -  sire , fet Lancelot , tant m'avez dit et mostré apertement que je a droit sui apelez pierre , et fust , et figuiers .
Car toutes les choses que vos m'avez dites sont herbergiees dedenz moi .
Mes por ce que vos m'avez dit que je n'ai mie encor tant alé que je ne puisse retorner se je me vueil garder de renchaoir en pechié mortel creant je premierement a Dieu et a vos aprés que jamés a la vie que j'ai menee si longuement ne retornerai , ainz tendrai chasteé et garderai mon cors au plus netement que je porrai , de fuire sivre chevalerie et de fere d'armes ne me porroie je mie encore soffrir ne tenir tant com je fusse si sains et si haitiez come je sui .
» Et quant li preudons ot ceste parole si est mout liez , et dist a Lancelot : « Certes se vos le pechié de la reïne voliez lessier je vos di por voir que Nostre Sires vos ameroit encore , et vos envoieroit secors , et vos regarderoit en pitié , et vos donroit pooir d'achever mainte chose ou vos ne poez avenir par vostre pechié .
- Sire , fet il , je le les en tel maniere que jamés ne pecherai en li ne en autre .
» Et quant li preudons l'ot si li enjoint tel penitance com il cuide qu'il puisse fere , et l'asoult et beneïst et li prie qu'il remaigne huimés o lui , et il respont que a fere li covient , car il n'a cheval sor quoi il puisse monter .
Ne escu ne lance ne espee .
« De ce vos aeiseré je bien , fet li preudons , ainz demain au soir .
Car ci pres maint uns miens freres chevaliers qui m'envoiera cheval et armes , et tout ce que mestier sera si tost com je li manderai .
» Et Lancelot respont que donc remaindra il volentiers , et li preudons en est liez et joianz .
demora Lancelot o le preudome qui l'amonestoit de bien fere , et tant li dist li hermites bones paroles que Lancelot se repent mout de la vie qu'il a si longuement menee , car il voit bien que s'il i moreust il perdist s'ame , et le cors par aventure en fust maubailliz s'il poïst de ce estre atainz .
Et por ce se repent il que il ot onques fole amor vers la reïne , car il i a usé son tens , si s'en blasme et honist , et creante bien en son cuer que jamés n'i rencharra .
Mes a tant lesse ore li contes a parler de lui , et retorne a Perceval .
dit li contes que quant Perceval se fu partiz de Lancelot qu'il retorna a la recluse dom il cuidoit oïr noveles dou chevalier qui eschapez leur estoit .
Et quant il fu retornez si li avint qu'il ne pot trouver nul droit sentier qui cele part le menast .
Et neporec il s'adreça la ou il cuidoit que ce fust au mielz qu'il pot , et quant il vint a la chapele si hurta a la petite fenestre a la recluse , et ele li ovri maintenant come cele qui ne dormoit mie , si mist sa teste au plus avant que ele pot , et li demande qui il est , et il dist que il est de la meson le roi Artus , et a non Perceval le Galois .
Et quant cele ot son non si a mout grant joie car mout l'amoit , et ele si devoit fere come celui qui ses niés estoit , et ele apele sa mesniee de laienz , et lor comande qu'il oevrent l'uis au chevalier qui la fors est , et li doingnent a mengier se mestier est , et le servent de quan qu'il pueent , car ce est li hons ou monde que ele plus aime , et cil de laienz font son comandement , et viennent a l'uis et le defferment , et reçoivent le chevalier et le desarment et li donent a mengier , et il demande s'il porra mes hui parler a la recluse reïne .
« Sire , font il , nanil , mes demain aprés la messe cuidons nos bien que vos i puissiez parler .
» Et il s'en sueffre a tant et se couche en .i. lit que cil de laienz li firent , et se reposa toute la nuit come cil qui las estoit et travailliez .
endemain quant li jorz fu clers se leva Perceval et oï messe .
Et li preudons de laienz li chanta .
Et quant il fu armez si vint a la recluse et li dist : « Dame por Dieu dites moi noveles dou chevalier qui par ci passa hier a qui vos deïstes que vos le deviez bien conoistre , car il m'est tart que je le sache qui il est .
» Et quant la dame ot ceste novele si demande por quoi il le quiert .
« Por ce , fet il que je ne serai jamés aeise devant que je sache qui il est , et que je l'aie trouvé , et me combate a lui .
Car il m'a tant meffet que je nel porroie mie lessier sanz honte avoir .
- Ha .´ Perceval , fet ele , que est ce que vos dites ? Voulez vos combatre a lui ?? Avez vos talent de morir ausi come vostre frere qui sont mort et ocis par lor outrage ? Et certes se vos morez en tel maniere ce sera damages granz , et vostre parenté en abessera mout .
Et savez vos que je i perdrai se vos a cel chevalier vos combatez ?? Je le vos dirai .
Il est voirs que la grant queste dou saint Graal est comenciee .
Et en estes compainz ce m'est avis , et sera menee a fin prochainnement se Dieu plaist .
Et il est einsint que vos querez mout greignor honor que vos ne cuidiez .
Se vos solement vos tenez de combatre a cel chevalier .
Car ce savons nos bien en cest païs et en maint autre leu que au parsommer avra .iii. precieux chevaliers qui avront le los et le pris de la queste sor toz les autres .
Si en seront li dui virge et li tierz chastes .
Et de ces .ii. virges sera li chevaliers que vos querez li uns et vos li autres , et li tierz Boorz de Gaunes .
Par ces .iii. sera la queste achevee .
Et puis que Diex vos a ceste honor apareilliee a avoir mout seroit granz domages se vos entre tant queriez vostre mort , et vos la hasterez bien se vos a celui que vos querez vos combatez , car sanz faille il est mout mieldres chevaliers que vos n'estes , ne que hons que l'en conoisse .
-  , fet Perceval , il me semble a ce que vos me dites de mes freres que vos sachiez bien qui je sui .
- Je le sai bien , fait ele , et bien le doi savoir , car je sui vostre ante , et vos mes niés , ne nel doutez mie por ce se je sui ci en povre leu , ainz sachiez por voir que je sui cele que l'en apela jadis la reïne de la terre Gaste .
Si me veïstes ja en autre point que je ne sui ore .
Car je estoie une des plus riches dames dou monde .
Et neporquant onques cele richece ne me plot tant ne embeli come fet ceste povretez ou je sui ore .
»  Quant Perceval ot ceste parole si commence a plorer de la pitié qu'il a , si l'en sovient tant qu'il la conut a s'antain , et lors s'asiet devant li , et li demande noveles de sa mere et de ses parenz .
« Coment , fet ele , biaux niés , savez vos nules noveles de vostre mere ? - Certes , fet il , dame nanil , je ne sai se ele est morte ou vive .
Mes maintes foiz m'est ja venue dire en mon dormant que ele se devoit mout mielz plaindre de moi que loer , car je l'avoie pres que maubaillie .
» Et quant la dame ot ceste parole si li respont morne et pensive : « Certes , fait ele , a vostre mere veoir se ce n'est en songe avez vos failli .
Car ele est morte des ce que vos alastes a la cort le roi Artus .
- Dame , fet il , coment fu ce ? - Par foi , fet ele , vostre mere fu si dolente de vostre departement que le jor meïsmes si tost com ele fu confesse morut .
- Or ait Diex merci de s'ame , fet il , car certes ce poise moi mout .
Mes puis que einsint est avenu a soffrir le me covient , car a ce repairerons nos tuit , car certes je n'en oï onques mes novele .
Mes de cel chevalier que je quier por Dieu savez vos qui il est ? Ne dont ?? Ne se ce est cil qui vint en armes vermeilles a cort ? - Oïl , fet ele , par mon chief , il i vint a droit , si vos dirai par quele senefiance ce fu .
savez bien que puis l'avenement Jhesucrist a eu .iii. principaus tables ou monde , la premiere fu la table Jhesucrist ou li apostre mengierent par plusor foiz .
Cele fu la table qui sostenoit les cors et les ames de la viande dou ciel .
A cele table sistrent li frere qui estoient une meïsme chose en cors et en ame .
Donc David li prophetes dit en son livre une mout merveilleuse parole : “ Mout est , fist il , bone chose quant frere habitent ensemble en une volenté et en une huevre .
” Par les freres qui a cele table sistrent fu pes et acorde et pacience et toutes bones huevres pot l'en bien en aux veoir , et icele table establi li aingniax sanz tache qui fu sacrez por nostre redemption .
cele table fu une autre table en sem et en remembrance de lui .
Ce fu la table dou saint Graal .
Donc si granz miracles furent jadis veu en cest païs , au tens Joseph d'Arimacie au comencement que crestientez fu aportee en cest païs que tuit preudome et tuit mescreant devroient avoir toz jorz mes celui miracle en remembrance .
Il avint lors que Joseph d'Arimacie vint en ceste terre , et mout granz pueples avec lui tant qu'il porent bien estre par conte .iiii. m. .
tuit povre home .
Et quant il vindrent en cest païs si se desconforterent mout de ce que il orent poor que pain et viande ne lor fausist .
Por ce que si grant pueple de gent avoit entr'ax .
Un jor errerent par une forest si ne troverent que mengier .
Ne gent nule .
Si en furent mout esmaiez .
Car il n'avoient pas ce apris , si se souffrirent celui jor einsint , et l'andemain cerchierent amont et aval , et trouverent une vielle fame qui aportoit .xii. pains dou for , et il les achaterent .
Et quant il le vouloient departir si monta ire et mautalent entr'ax , car li un ne se pooient acorder a ce que li autre voloient fere .
aventure fu nonciee a Joseph dom il fu mout corociez quant il le sot .
Si comanda que li pain fussent aporté par devant lui , et l'en les i aporta si i vindrent cil qui achatez les avoient , et lors sot il par la bouche de çax que li un ne se vouloient acorder as autres , et lors commanda a tout le pueple qu'il s'aseïssent ausi com s'il fussent a la ceinne , et il despeça les pains et les mist ça et la , et mist ou chief de la table le saint Graal par qui li .xii. pain foisonnerent si que toz li pueples donc il i avoit bien .iiii. m. .
en furent repeu et rasaziez trop merveilleusement .
Et quant il virent ce si rendirent graces et merciz a Nostre Seignor de ce que il les avoit secoreuz si apertement .
cele table avoit .i. siege ou Josephés li filz Joseph d'Arymacie devoit seoir , et cil sieges estoit establiz a ce que li mestres d'aux et li pastres s'i aseïst .
Ne a nul autre n'ert otroiez , et estoit sa et beneïz de la main Nostre Seignor meïsmes si com l'estoire le devise , et avoit receue la cure que Joseph dut avoir sus crestiens , et en cel siege l'avoit Nostre Sires assis , et por ce n'i avoit il si hardi qui s'i osast aseoir , et cil sieges avoit esté fez par essample de celui siege ou Nostre Sires sist le jor de la ceninne ceinne quant il fu entre ses apostres , tout ausi devoit Josephés conduire çax qui a la table dou saint Graal seoient .
Il en devoit estre mestres et sires .
Mes il avint quant il furent venu en cest païs , et il orent grant piece erré par les estranges terres que dui frere qui estoient parent Joseph orent envie de ce qu'il l'avoit esleu au meillor de la compaingnie , si en parlerent priveement , et distrent qu'il nel soffreroient mie a lor mestre .
Car d'ausi haut lingnage estoient il com il estoit , et por ce ne se tendroient il plus a si deciple .
Ne mestre ne l'apeleroient , et l'endemain quant il orent monté .i. grant tertre , et les tables furent mises , et il voldrent aseoir Josephé ou plus haut siege , si li contredirent li dui frere , et s'i asist voiant toz li uns d'aux .
Et maintenant en avint uns tiex miracles que la terre absorbi celui qui ou siegie siege s'estoit assis .
Et cest miracles fu tantost seuz par cest païs donc li sieges fu apelez li sieges redoutez .
Si ne fu puis nus si hardiz qui s'i aseïst fors cil qui Nostre Sires i avoit esleu .
cele table fu la table reonde par le conseil Mellin qui ne fu pas establie sanz grant senefiance .
Car en ce que ele est apelee table reonde est entendue la reondece del monde , et la ciconstance des planetes et des elemenz el firmament , et es circonstances dou firmament voit l'en les estoiles , et mainte autre chose donc l'em puet dire que en la table reonde est li mondes senefiez a droit , car vos poez veoir que de toutes autres terres ou chevalerie repere soit de crestienté ou de paiennie viennent a la table reonde li chevalier .
Et quant Diex lor en done tel grace qu'il en sont compaingnon .´ il se tiennent a plus beneuré que s'il avoient tout le monde gaangnié , et bien voit l'en que il en lessent lor peres et lor meres et lor fames et lor enfanz por estre en .
De vos meïsmes avez vos ce veu avenir , car puis que vos partistes de vostre mere et l'en vos ot fet compaignon de la table reonde n'eustes vos talent de revenir ça , ainz fustes maintenant sorpris de la douçor et de la fraternité qui doit estre entre cels qui en sont compaignon .
Et quant Mellins ot la table reonde establie si dist il que par cels qui en seront compaignon savroit l'en la verité dou saint Graal donc l'en ne pot veoir nul signe au tens Mellin , et l'en li demanda comment l'en porroit conoistre cex qui plus vaudroient , et il respondi : “ .iii. seront qui l'acheveront , li dui virge , et li tierz chastes , li uns des .iii. passera son pere comme li lyons passe le lipart de pooir et de hardement .
Cil devra estre tenuz a mestre et a pastre seur touz les autres , et toz dis foloieront li compaignon de la table reonde a quierre le saint Graal jusqu'a tant que Nostre Sires l'envoiera entr'aux si soudainnement que ce sera merveille .
” Et quant cil oïrent ceste parole si distrent : “ Ore Mellin puis que cil sera si preudons come tu diz tu devroies fere .i. propre siege ou nus ne s'asiee fors lui solement , et fust si granz sor toz les autres que chascuns le poïst conoistre .
- Si feré je ” , fe Mellins .
Et lors fist un siege entre les autres granz et merveilleux .
Et quant il ot ce fet si le commença a besier et dist que ce avoit il fet por l'amor dou bon chevalier qui s'i reposeroit , et il li distrent maintenant : “ Mellin que porra il de cest siege avenir ?? - Certes , fet il , il en avendra encore mainnte mainte merveille , car jamés nus ne s'i asserra qui n'i soit morz ou mehaigniez , jus a tant que li verais chevaliers s'i asserra .
- A non Dieu , font il , donc se metroit il en trop grant peril qui s'i asserroit .
- En peril se metroit il , dist Mellins , et por le peril qui en avendroit avra il non li sieges perilleux .
”  niés , fet la dame , or vos ai dit par quel raison la table reonde fu faite , et por quoi li sieges perilleux fu fez ou maint chevalier ont esté mort qui n'erent pas digne qu'il i asseïssent , or si vos dirai par quel maniere li chevaliers vint a cort en ar vermeilles .
Vos savez bien que Jhesucriz fu entre ses apostres pastres et mestres a la table de la ceinne , aprés fu senefiee par Joseph la table dou saint Graal et la table reonde par cest chevalier .
Nostre Sires promist a ses apostres devant sa passion qu'il les vendra visiter et veoir , et il s'atendirent a ceste promesse triste et esmaiez dom il avint le jor de la Pentecoste que quant il estoient tuit en une meson , et li huis erent clos que li sainz esperiz descendi entr'ax en guise de feu , et les reconforta et aseura de ce dom il estoient en doutance , et lors les fist departir et les envoia par les terres preechier le monde et enseignier la sainte evangile .
avint as apostres le jor de la Pentecoste que Nostre Sires les vint reconforter .
Si m'est avis que en ceste semblance vos vint reconforter li chevaliers que vos devez tenir a mestre et a pastor .
Car tout ausi com Nostre Sires vint en semblance de feu .´ ausi vint li chevaliers en armes vermeilles qui sont de color a feu semblables .
Et ausi come li huis ou li apostre erent enclos en la venue de Nostre Seignor , ausi furent les portes dou palés fermees devant ce que li Graax venist , dom il avint qu'il vint si soudainnement entre vos qu'il n'i ot si sage qui seust dom il vint .
Et li jorz meïsmes fu emprise la queste dou saint Graal qui jamés ne sera lessiee devant que l'en en sache la verité , et de la lance , et por quoi ce est que tantes aventures en sont avenues en cest païs .
vos ai dite la verité dou chevalier por ce que vos ne vos combatez ja encontre lui , car bien sachiez que vos nel devez mie fere por ce que vos estes ses freres , et por la compaignie de la table reonde , et por ce que vos n'avriez ja duree encontre lui , car trop est mieldres chevaliers de vos .
- Dame , fet il , tant m'avez dit que jamés n'avré talent de combatre moi a lui .
Mes por Dieu enseigniez moi que je porrai fere que je le poïsse trover , car se je l'acompaignoie je ne partiroie jamés de lui tant com je le poïsse sivre .
- De ce , fet ele , vos conseillerai je au mielz que je porré , car orendroit ne vos porroie je mie dire ou il est .
Mes les enseignes par quoi vos le porroiz plus tost trover vos dirai je bien , et lors quant vos l'avroiz trové si tenez sa compaignie au plus que vos porroiz .
vos en iroiz de ci a .i. chastel que l'en apele Got ou il a une soe cousine germaine por qui amor je cuit bien qu'il s'i herbergera et qu'il i vint ersoir , et se ele vos set enseignier quel part il vet si le sivez au plus tost que vos porroiz .
Et se ele ne vos en dit rien si vos en alez droit au chastel de Corbenyc la ou li Rois Mehangniez maint , et ilec sai je bien que vos en orroiz veraies noveles s'il avient que vos la ne le puissiez trover .
»  parlerent dou chevalier entre Perceval et la recluse tant qu'il fu hore de midi .
Et lors dist ele a Perceval : « Biaux niés vos remaindroiz anuit mes o moi si en serai plus aeise , car il a si lonc tens que je ne vos vi mes que mout me sera grief de vostre departie .
- Dame , fet il , je ai tant a fere que a peines porroie je huimés remanoir .
Si vos pri por Dieu que vos m'en lessiez aler .
- Certes , fait ele , par mon congié ne vos en iroiz vos hui , mes demain quant vos avroiz oï messe vos donrai je volentiers congié .
» Et il dist que donques remaindra il , si se fet tantost desarmer , et cil de laienz metent la table .
Si mengierent de ce que la dame avoit fet apareillier .
Si demora laienz Perceval avec s'antain .
Si parlerent entr'ax .ii. de maintes choses , tant que ele li dist : « Biax niés il est einsi que vos vos estes gardez jus a cest terme en tel maniere que vostre virginitez ne fu maumise ne empoiriee .
Ne onques ne seustes de voir quex chose est chars ne assemblement , et il vos en est bien mestiers .
Car se tant vos fust avenu que vostre char fust violee par corruption de pechié a estre principaus compainz des compaignons de la queste eussiez vos failli ausi come a fet Lancelot del Lac qui par eschaufement de char et par sa mauvese luxure a perdu a mener a fin grant tens a ce donc tuit li autre sont or en peine , et por ce vos pri je que vos gardez vostre cors si net com Nostre Sires vos mist en chevalerie , si que vos puissiez venir virges et nez devant le saint Graal , et sanz tache de luxure , certes ce sera une des plus beles proesces que onques chevalier feïst , car de toz çax de la table reonde n'i a il .i. sol qui ne se soit meffez en virginité fors vos et Galaad le bon chevalier de qui je vos paroil .
» Et il dist que se Diex plest il se gardera si bien com a fere li covient .
le jor demora laienz Perceval , et mout le chastia sa tante , et amonesta de bien fere .
Mes sor toutes choses li pria ele que il gardast sa char si netement com il devoit , et il li creante que si feroit il .
Et quant il orent grant piece parlé dou chevalier et de la cort le roi Artus si li demanda Perceval par quele achaison ele s'estoit mise en si sauvage leu , et avoit lessiee sa terre .
« Par Dieu , fait ele , ce fu par poor de mort que je m'en afoï ça , car vos savez bien que quant vos alastes a cort que mes sires li rois avoit guerre contre le roi Libran .
Dom il avint si tost come mes sires fu morz que je qui ere fame et poorose oi poor qu'il ne m'oceïst se il me poïst prendre , si pris maintenant grant partie de mon avoir , et m'en afoï en si sauvage leu por ce que je ne fusse trovee , et fis fere cest reclus et ceste meson tele com vos la veez , et i mis o moi mon chapelain et ma mesniee , et entrai en cest reclus en tel maniere que jamés se Dieu plest n'en istrai tant com je vive , ainz morré ou servise Nostre Seignor , et userai le remanant de ma vie .
- Par foi , fet Perceval , ci a merveilleuse aventure , mes or me dites que vostre filz Dyabiaus devint , car je desir mout a savoir coment il le fet .
- Certes , fet ele , il ala servir le roi Pellés vostre parent por avoir armes , et puis ai je oï dire qu'il l'a fet chevalier , mes il a ja passé .ii. anz que je nel vi , ainz vet sivant les tornoiemenz par la Grant Bretaingne , si quit que vos le troveroiz a Corbenyc se vos i alez .
- Certes , fet il , se je n'i aloie fors por lui veoir si iré ge , car mout le desir a veoir .
- Par Dieu , fait ele , je voldroie mout que vos l'eussiez trové , car lors seroie je a se il ert avec vos .
»  demora Perceval avec s'antain celui jor , et l'andemain si tost com il ot messe oïe et il fu armez s'em parti , et chevaucha tout le jor par la forest qui ert grant a merveille en tel maniere qu'il n'i encontra home ne fame , et aprés vespres li avint qu'il oï une cloche sonner sor destre , et il torne cele part , car bien sot que ce est meson de religion ou hermitages , et quant il a .i. poi alé si voit que ce est une meson de religion qui ert close de murs et de fossez parfonz , et il vet cele part et apele a la porte tant que l'en li oevre .
Et quant cil de laienz le voient armé si pensent lués qu'il est chevaliers erranz , si le font desarmer et le reçoivent a mout bele chiere , si prennent son cheval et l'enmeinent en l'estable et li donent fein et aveine a grant plenté , et .i. des freres l'enmeine en une chambre por reposer , si fu cele nuit herbergiez au mielz que li frere porent , et au matin li avint qu'il ne s'esveilla devant hore de prime , et lors ala oïr messe en l'abeïe meïsmes .
Et quant il fu entrez ou mostier si vit a destre partie unes prones de fer ou il avoit .i. frere revestu des armes Nostre Seignor , et vouloit comencier la messe , et il torne cele part come cil qui talent avoit d'oïr le servise , et vient as prones et cuide dedenz entrer , mes non fera ce li est avis , et quant il voit ce si s'en sueffre atant , et s'agenoille par devant , et resgarde dedenz et voit .i. lit mout richement atorné de dras de soie et d'autres choses , car il n'i avoit riens se blanc non .
regarde le lit et avise tant que il conoist que dedenz gist .i. home ou fame , mes il ne set lequel , car il a son vis covert d'une toaille blanche et deliee si que il nel pooit mie veoir apertement .
Et quant il voit qu'il i museroit por noient si i let a resgarder , et entent au servise que li preudons ot comencié , et quant vint a cel point que li prestres volt lever le cors Nostre Seignor si se dreça en son lit en seant cil qui se gisoit , et descovri son vis , et ce estoit uns hons mout ancien et vielz et chanuz , et ot une coronne d'or en sa teste , et ot les espaules nues et descovertes , et tout ce devant jus au nombril .
Et quant Perceval le resgarde si voit qu'il a le cors plaié et navré , et les paumes et les braz et le vis .
Et quant ce avint que li prestres mostra apertement le cors Jhesucrist il tendi les mains encontre , et comença a crier : « Biax douz Peres ne m'oubliez mie de ma rente .
» Ne puis ne se volt recouchier , ainz fu adés en proieres et en oroisons , et ot ses mains dreciees vers son creator , et toute voies la coronne d'or en son chief .
resgarda Perceval l'ome qui ou lit se jut , car trop li semble estre mesaiesiez por les plaies que il a .
Si le voit si viel par semblant qu'il cuide bien qu'il ait .iiii. c. anz ou plus d'aage , et il le resgarde toz dis , car il tient ceste chose a trop grant merveille .
Si voit quant la messe fu chantee que li prestres prist entre ses mains corpus domini , et le porta a celui qui gisoit ou lit , et li done a user , et maintenant qu'il l'ot receu li osta sa corone de sa teste et la mist desus l'autel , et il se recoucha en son lit ausi come il ert devant , et fu couverz si qu'il ne paroit riens de lui , et maintenant se devesti li prestres come cil qui avoit la messe chantee .
Perceval ot veue ceste chose si issi dou mostier et vint en la chambre ou il avoit geu , et apela .i. des freres de laienz , et li dist : « Sire por Dieu dites moi ce que je vos demanderai , car je croi bien que vos en savez la verité .
- Sire , fait il , dites moi que ce est et se je le sai je le vos dirai volentiers se je le puis fere ne doi .
- Par foi , fait il , je le vos dirai que ce est .
Je fui ore en cele eglyse et oï le servise , et la vi ge en unes prones devant .i. autel gesi .i. viel home de tres grant aage une coronne d'or en sa teste .
Et quant il se dreça en seant je vi qu'il estoit toz plaiez amont et aval , et aprés ce que la messe fu chantee li dona li prestres a user corpus domini .
Et maintenant qu'il l'ot usé se coucha et osta sa coronne de sa teste .
Si me semble que ce soit mout grant senefiance si le voldroie savoir s'il poïst estre , et por ce vos pri ge que vos le me dioiz .
- Certes , fet li freres , volentiers .
est voirs et bien l'avez oï dire a plusors genz que Joseph d'Arymacie li preudons li verais chevaliers fu envoiez de par le haut seignor en ceste terre por ce qu'il edefiast sainte crestienté a l'aide de son criator .
Et quant il i fu venuz si i soffri mout de persecutions et d'aversitez que li anemi de la loi li faisoient , car a cel tens n'avoit en cest païs se Sarrazins non .
Et en ceste terre avoit .i. roi que l'en apeloit Crudel , et estoit li plus fel et li plus cruiex dou monde sanz pitié et sanz humilité .
Et quant il oï dire que li crestien venoient en sa terre et qu'il avoient aporté avec aux .i. precieus vessel et si merveilleux que de la grace de lui se vivoient pres que tuit .´ si tint ceste parole a fable , et l'en li certefia plus et plus , et dist l'en que ce estoit voirs , et il dist que ce savroit il par tens , si prist Josephé le filz Joseph et .ii. de ses neveuz , et jus a cent de celx qui avoient esté esleuz a estre mestre par desus crestienté .
Et quant il les ot pris et mis en prison , et il avoient avec aux le saint vessel par quoi il ne doutoient rien de chose qui a la viande corporel covenist .
Et li rois les tint en sa prison en tel maniere .xl. jorz qu'il ne lor envoia que mengier , et bien ot deffendu que nus ne fust tant hardiz qui d'ax s'entremeïst dedenz celui terme .
Si en ala la novele par toutes les terres ou Joseph avoit esté que li rois Crudel le tenoit en sa prison , et grant partie de crestiens .
Et tant que li rois Mordrains qui ert vers les parties de Jerusalem en la cité de Sarraz , et avoit esté convertiz par les paroles Joseph et par ses preechemenz en oï parler , si en fu mout dolenz , car par le conseil Joseph avoit il recovree sa terre que Tholomers li toloit , et tolue li eust il se ne fust li conseuz Joseph et l'aïe de son serorge que l'en apeloit Seraphe .
li rois Mordrains sot que Josephés estoit en prison si dist qu'il feroit son pooir de lui delivrer .
Si semont ses oz tant com il en pot avoir en haste , et se mist en la mer garniz et d'armes et de chevax , et fist tant que en cest païs vint a navie .
Et quant il i fu arivez atout sa gent si manda au roi Crudel que s'il ne li rendoit Josephé il li toudroit sa terre et le deseriteroit , mes il nel prisoit mie granment , ainz ala encontre lui a ost .
Si assemblerent les unes genz as autres .
Si avint par la volenté Nostre Seignor que li crestien orent la victoire , et li rois Crudel i fu ocis il et ses genz .
Et li rois Mordrains qui Ewalach avoit a non ançois qu'il fust crestiens l'ot en la bataille si bien fet que tuit si home le tenoient a merveille .
Et quant il l'orent desarmé si troverent tant de plaies que uns autres hons en fust morz .
Si li demanderent coment il li estoit , et il dist qu'il ne sentoit ne mal ne bleceure qu'il eust .
Si osta Joseph de prison , et quant il le vit si li fist grant joie , car il l'amoit de grant amor , et Joseph li demanda qui l'avoit cele part amené , et il dist qu'il i estoit venuz por lui delivrer , et l'endemain avint que li crestien alerent devant la table dou saint Graal , et i firent lor oroisons .
Et quant ce fu chose que Josephés qui mestres estoit se fu revestuz por aler au saint Graal , et il fu en tel servise li rois Mordrains qui toz jorz avoit desirré a veoir le saint Graal apertement s'il poïst estre se trest plus pres qu'il ne deust , et une voiz descendi entr'aux qui li dist : “ Rois ne va plus avant , car tu nel doiz pas fere .
” Et il estoit ja tant alez que langue mortiex nel porroit dire .
Ne cuers terriens penser .
Et tant fu desirranz del veoir qu'il se traist avant plus et plus , et maintenant descendi une nue devant lui qui li toli la veue des elz , et le pooir dou cors en tel maniere qu'il ne vit goute , ne ne se pot aidier se petit non .
Et quant il vit que Nostre Sires ot de lui prise si grant venjance por ce que il avoit son comandement trespassé si dist oiant tout le pueple : “ Biau sire Diex Jhesucrist qui a cest point m'avez mostré que folie est de trespasser le vostre comandement einsi veraiement com cist flaiax me plaist que vos m'avez envoié , et que je le sueffre volentiers .´ einsi m'otroiez vos par vostre plaisir en guerredon de mon servise que je ne muire jus a cele hore que li bons chevaliers li noviemes de mon lignage , cil qui doit les merveilles dou saint Graal mener a chief me viegne visiter si que je le puisse acoler et besier .
”  li rois ot fete ceste requeste a Damedieu si li dist la voiz : “ Or ne t'esmaie , Nostre Sires a oïe ta proiere , ta volenté sera acomplie de ceste chose , car tu ne verras goute jus a cele hore que li chevaliers que tu demandes te vendra veoir , et au terme qu'il vendra devant toi te sera rendue la clartez de tes elz si que tu le verras apertement .
Et lors seront tes plaies garies qui devant la ne rejoindront .
” Si parla einsi la voiz au roi , et li dist qu'il verroit la venue del chevalier qu'il avoit tant desirree .
Si nos semble que ce est voirs de toutes , car il a ja passé .c. anz que ceste aventure li avint .
Ne puis ne vit goute .
Ne ses plaies ne furent sanees .
Ne ne se pot aidier .
Et ja est li chevaliers en cest païs si com l'en dit , cil qui ceste aventure doit mener a chief .
Et par les signes que nos en avons ja veuz pensons nos bien que encore verra il et ravra le pooir de ses membres .
Mes aprés ce ne vivra il pas longuement .
avint dou roi Mordrains com je vos cont .
Si sachiez de voir que ce est cil que vos avez hui veu , si a puis vescu .c. anz si saintement et si religieusement que onques ne gousta de viande terriane fors de cele meïsmes que li prestres nos mostre ou sacrement de la messe .
Et ce est li cors Jhesucrist , et ce poïstes vos hui veoir , car si tost com li prestres ot la messe chantee si aporta il au roi corpus domini et li fist user , si a li rois einsi atendu lonc tens a jus a ceste hore d'ore la venue de cel chevalier qu'il a tant desirré a veoir .
Si fet ausi come Symeon li vielz fist qui tant atendi la venue Nostre Seignor qu'il fu aportez ou temple , et la le reçut li vielz hom et le prist entre ses braz liez et joiant de ce que sa promesse ert acomplie .
Car li sainz esperiz li avoit fait savoir qu'il ne morroit ja devant qu'il eust veu Jhesucrist le filz Dieu , le haut prophete , le souverain pastre .
Et ausi atent ore cist rois la venue de Galaad le bon chevalier le parfet .
Or si vos ai dite la verité de ce que vos me demandez einsi com ele avint .
Si vos requier que vos me diez qui vos estes .
» Et il dist qu'il est de la meson le roi Artus , et compainz de la table reonde , et a non Perceval de Gales .
Et quant li preudons ot cel non si li fet mout grant joie , car maintes foiz en avoit oï parler , si li prie qu'il demort mes hui laienz , si li feront li frere feste et honor , mes il dit qu'il a tant a fere que il ne remaindroit en nule maniere , et por ce l'en covient il partir .
Si demande ses armes , et l'en li aporte , et quant il est apareilliez si monte et prent congié et se part de laienz , et chevauche par la forest juis qu'jus aprés tierce .
hore de midi le mena ses chemins en une valee .
Et lors a il encontré jusu'a .xx. homes armez qui portoient en une biere chevalerece .i. home ocis novelement , et il demandent a Perceval dom il est , et il dist que il est de la meson le roi Artus , et il s'escrient tuit ensemble : « Or a lui .
» Et quant il voit ce si s'apareille de deffendre au mielz qu'il puet , et s'adrece vers celui qui premiers li venoit , si le fiert si que il le porte a terre le cheval sor le cors .
Et quant il cuide parfere son poindre si ne puet , car plus de .vii. le fierent en son escu , et li autre li ocient son cheval , et il chiet a terre , et se cuide relever come cil qui ert de grant proece tret l'espee et s'apareille de deffendre , mes li autre li corent sus si angoisseusement que deffense n'i a mestier , et le fierent sor l'escu et sor le hiaume , et li donent tant de cox qu'il ne se puet tenir en estant , ainz flatist a terre des genolz , et il fierent sor lui , et maillent , et le meinent a ce qu'il l'eussent ocis maintenant , car il li avoient ja enrachié le hiaume de la teste , et l'avoient navré se ne fust li chevaliers as armes vermeilles qui aventure amena cele part .
Et quant il voit le chevalier a pié entre tant de ses anemis qui ocirre le vouloient si s'adrece cele part quan que li chevaux puet aler , et lor escrie : « Lessiez le chevalier .
» Si se fiert entr'ax le glaive aloignié , et fiert le premier si durement qu'il le porte a terre , puis met la main a l'espee quant il a le glaive brisié .
Si point amont et aval et fie les uns et les autres si merveilleusement qu'il n'en ate nul a droit cop qu'il ne face voler a terre , si le fait si bien en poi d'ore as granz cox qu'il lor done , et a la vistece dom il est pleins qu'il n'i a si hardi qui a cop l'ost atendre , ainz s'en vont fuiant li uns ça et li autres la , et s'espandent en tel maniere par la forest qui granz estoit qu'il n'en puet mes nul veoir fors .iii. donc Perceval avoit l'un abatu et navré , et il les .ii. Et quant il voit qu'il sont toz einsi departiz , et que Perceval n'en a mes garde si se remet en la forest la ou il la voit plus espesse , comme cil qui ne voldroit en nule maniere que l'en le suïst .
Et quant Perceval voit qu'il s'en vet si hastivement si li esc au plus haut qu'il puet , et dist : « Ha .´ sire chevaliers por Dieu arestez vos .i. poi tant que vos aiez parlé a moi .
»  bons chevaliers ne fet nul semblant que il oie Perceval , ainz s'en vet grant aleure come cil qui n'a talent de retorner .
Et Perceval qui n'a point de cheval car cil li avoient le suen ocis le suit au plus tost qu'il puet tot a pié , et lors a encontré .i. vaslet sor un roncin fort et legier et bien corant qui menoit a destre .i. grant destrier noir .
Et quant Perceval le voit si ne set que fere .
Car il voldroit volentiers le cheval avoir por sivre le chevalier , et mout en voldroit grant meschief fere par covent qu'il l'eust par la volenté au vaslet , car a force ne l'en il mie se trop grant besoing ne li fesoit fere .
Et por ce que l'en nel tenist a vilain si salue le vaslet si tost com il l'aproche , et cil dist que Diex beneïe lui .
« Biax amis , fet Perceval , je te pri en toz servises et en toz guerredons , et por ce que je soie tes chevaliers ou premier leu que tu m'en requerras que tu cel cheval me prestes tant que j'aie ateint .i. chevalier qui ci s'en vet .
- Sire , fet li vaslez , je nel feroie en nule maniere , car il est a tel home qui me honiroit dou cors se je ne li rendoie .
- Biax amis , fet Perceval , fai ce que je te pri , certes je n'oi onques si grant duel come cist me sera se je pert cel chevalier par defaute de cheval .
- Par foi , fet cil , je n'en ferai autre chose , ja par moi ne l'avroiz tant com il soit en ma garde , par force le me poez vos tolir .
» Et quant il ot ce si est tant dolenz qu'il li est bien avis qu'il doie del sens issir , car vilanie ne feroit il pas au vaslet , et s'il pert einsi le chevalier qui s'en vet il n'avra jamés joie .
Ices .ii. choses li metent si grant ire ou cuer qu'il ne se puet tenir sor piez , ainz chiet soz .i. arbre , et li cuers li faut .
Si devient pales et vains ausi com s'il eust tot le pooir dou cors perdu , si a si tres grant duel qu'il voudroit orendroit morir , et lors oste il son hiaume et prent s'espee et dist au vaslet : « Biax amis des que tu ne me velz oster dou grant duel donc je ne puis eschaper sanz mort je te pri que tu pregnes m'espee et m'en oci , orendroit si sera ma dolors afinee .
Et lors se li bons chevaliers que j'aloie querant ot dire que je soie morz de duel de lui .´ il ne sera ja si vilains qu'il ne prit Nostre Seignor qu'il ait de m'ame merci .
-  non Dieu , fet li vaslez , ja se Dieu plest ne vos ocirrai , car vos ne l'avez pas deservi .
» Si s'en vet errant grant aleure , et Perceval remaint tant dolenz qu'il cuide bien morir de corroz , et quant il ne voit mes le vaslet ne autre si comence a fere trop grant duel , et se claime las et chaitis , et dit : « Ha .´ las maleureus or as tu failli a ce que tu queroies , puis que il t'est ore eschapez jamais ne seras en si bon point del trover come tu estoies maintenant .
»  que Perceval menoit son duel en tel maniere si escoute et ot venir une friente de chevax , et il oevre les ieuz et voit .i. chevalier armé qui s'en aloit le grant chemin de la forest , et chevauchoit le cheval que li vaslez menoit ore , et Perceval conoist bien le cheval .
Mes il ne cuide mie que cil l'ait eu a force , et quant il nel puet mes veoir si recomence son duel , et ne demora gueres qu'il vit le vaslet veni sor son roncin , qui fesoit trop grant duel .
Et la ou il voit Perceval si li dist : « Ha .´ sire veïstes vos par ci passer .i. chevalier armé qui menoit le destrier que vos me demandastes ore ? - Oïl voir , fet Perceval , por quoi le diz tu ? - Por ce , fet cil , qu'il le m'a tolu a force si m'en a mort et maubailli , car mes sires m'en ocirra en quel leu qu'il me truist .
- Et de ce , fet Perceval , que veuz tu que je te face ? Je nel te puis rendre , car je sui a pié , mes se je eusse cheval , jel te cuidasse ramener par tens .
- Sire , fet li vaslez , montez sus mon roncin , et se vos le poez conquierre vostre soit .
- Et ton roncin , fet Perceval , coment ravras tu , se je puis le cheval gaangnier ? - Se il est einsi sire , fet il , je vos sivrai tout a pié , et se vos poez le chevalier conquierre je prendrai mon roncin , et li chevax soit vostre .
» Et il dist qu'il ne demande mielz .
relace Perceval son hiaume , et monte sus le roncin et prent son escu , et s'en vet si grant oirre com il puet dou cheval trere aprés le chevalier .
Si a tant alé qu'il vint en une praerie petite dom il avoit mainte en la forest , et lors voit devant lui le chevalier qui s'en aloit les granz Galoz sor le destrier , et il li escrie de si loign com il le voit : « Sire chevalier retornez et rendez au vaslet son cheval que vos en mauvesement .
» Et quant cil voit qu'il li crie si retorne le glaive aloignié , et Perceval trest l'espee come cil qui bien voit qu'il est a la meslee venuz .
Mé li chevaliers qui tost s'en vouloit delivrer vient si grant erre come li chevax puet aler , et fiert le roncin par le piz si durement qu'il li boute d'outre en outre , et cil chiet jus qui a mort estoit feruz si que Perceval li vole par desus le col .
Et quant li chevaliers voit son cop si reprent son poindre et se met contreval la praerie , et se fiert en la forest la ou il la voit plus espesse .
Et quant Perceval voit ceste aventure si est tant dolenz qu'il ne set qu'il doie dire ne fere , si crie a celui qui s'en vet : « Failliz de cors , coarz de cuer .´ retornez si vos combatez a moi qui sui a pié et vos estes a cheval .
» Et cil ne respont a chose qu'il li die , car poi li doute , ainz se fiert en la forest .
Et quant Perceval nel puet plus veoir si a si grant duel qu'il gite son escu et s'espee a terre , et oste son hiaume de sa teste , et lors recomence son duel assez plus grant que devant .
Si plore et crie a haute voiz et se claime las chaitif maleureus , et le plus meschaanz de toz autres chevaliers , et dit que ore a il failli a tot son desirrier .
tel duel et en tele ire demeure ilec Perceval tout le jor que nus ne vint sor lui por lui reconforter .
Et quant il vint vers la nuit si se trova si las et si vain que tout li membre li failloient ce li ert avis .
Et lors li prent talent de dormir , si s'endort et ne s'esveille devant la mie .
Et quant il se fu esveilliez si resgarda devant soi , et vit une fame qui li demande mout effreement : « Que fes tu ci ?? » Et il dist que il n'i fet ne bien ne mal .
Et que s'il eust cheval , il s'en alast d'iluec .
« Se tu me vouloies , fait ele , creanter que tu feroies ma volenté quant je t'en semondroie jel te donroie orendroit bon et bel qui te porteroit la ou tu voldroies .
» Et quant il ot ce si est tant liez com nus plus , come cil qui ne se donoit garde qui ce estoit a qui il parloit , et il cuide bien que ce soit fame a qui il parole , mes non est , ainz est li anemis qui le bee a decevoir , et a metre en tel point que s'ame soit perdue a toz jorz .
Et quant il ot la promesse que cele li fet de la chose dom il estoit plus desirranz si respont qu'il est toz prez qu'il l'en fa si seure com ele voldra .´ que se ele cheval li done bon et bel il est prez qu'il face a son pooir ce que ele li requerra .
« Le me creantez vos , fet ele , come loiax chevaliers ?? - Oïl , fet il .
- Or m'atendez , fait ele , car je revendrai orendroit .
» Et ele s'en entre en la forest et revient maintenant , et ameine .i. cheva qui mout estoit grant et merveilleux , et si noir que ce estoit merveilles a veoir .
Perceval voit le cheval si le resgarde et l'en prent hisdor , et neporec il est bien tant hardiz qu'il monte sus come cil qui ne se prent garde de l'agait a l'anemi .
Et quant il est montez si prent son escu et sa lance .
Et cele qui devant lui estoit si li dist : « Perceval vos vos en alez , or vos soviegne que vos me devez .i. guerredon .
» Et il dit que si fera il .
Si s'en vet grant aleure , et se fiert en la forest , et la lune luisoit clere , mes cil l'emporte si tost qu'il l'ot mis hors de la forest en petit d'ore , et esloingnié plus de .iii. jornees loign , et il chevauche tant qu'il vit devant soi en une valee une grant eve rade , et li chevax vint cele part et se volt ferir dedenz .
Et quant Perceval la vit si grant si la redoute mout a passer por ce qu'il estoit nuiz .
Ne il n'i voit ne pont ne planche , et lors lieve sa main et fait le signe de la croiz en son front .
li anemis se senti chargié dou fessel de la croiz qui trop li ert pesanz et griés si s'escout et desvelope de Perceval .
Si se fiert en l'eve ullanan et criant et faisant la plus male fin dou monde .
Si avint maintenant que l'eve fu esprise de feu en plusors leus , et de flamme clere .
Si qu'il li sembloit que l'eve arsist .
Et quant Perceval voit ceste aventure si s'aperçoit bien tantost que ce est l'anemi qui ça l'avoit aporté por lui decevoir et por metre a perdicion de cors et d'ame .
Et lors se seigne et comande a Dieu , et prie Nostre Seignor qu'il nel laist chaoir en temptacion par quoi il perde la compaignie des chevaliers celestielx .
Si tent les mains vers le ciel , et mercie Nostre Seignor de bon cuer de ce qu'il li a si bien aidié a cest besoign .
Car quant li anemis fu en l'eve il l'i eust sanz faille lessié chaoir , et einsint poïst estre noiez et periz .
Si eust perdu et cors et ame , et il se tret ensus de l'eve , car tote voies a il poor des asauz a son anemi .
Si s'agenoille vers orient , et dist ses proieres et ses oroisons teles come il les savoit .
Si desirre mout le jor por savoir en quel terre il estoit , car il pense bien que li anemis l'ait porté mout loign de l'abeïe ou il vit ier le roi Mordrain .
fu Perceval en proieres jus au jor et en oroisons , et atendi que li solaux ot fet son tor ou firmament , et qu'il aparut au monde , et qu'il ot auques abatue la rosee , et lors resgarde Perceval tot entor soi , et voit qu'il est en une montaigne grant et merveilleuse et sauvage durement qui estoit close de mer tout entor si largement qu'il ne voit de nule part terre se trop loign non , et lors s'aperçoit que il est portez en une ille .
Mes il ne set en quele ille si le savroit volentiers , mes il ne fet set coment ce puisse estre .
Car il n'a pres ne chastel ne forterece , ne recet , ne meson ou genz puissent habiter ce li est avis .
Et neporquant il n'est mie si seuls qu'il ne voie entor lui bestes sauvages , ors , et lions , et liepars , et serpenz volanz .
Et quant il voit qu'il est en tel leu si n'est mie mout aeise , car il redoute les bestes sauvages qui nel lairont mien mie en pes ce set il bien , ainz l'ocirront s'il ne se puet deffendre .
Et neporquant se cil qui sauva Jonas ou ventre dou poisson , et qui gari Danyel en la fosse au lyon li veut estre escuz et deffendemenz il n'a garde de quan qu'il voit .
Si se fie plus en s'aide et en son secors qu'il ne fet en s'espee , car ce voit il bien que par proesce de chevalerie terriane n'en porroit il eschaper se Nostre Sires n'i metoit conseil , et lors se resgarde et voit enmi l'ille une mout haute roche et mout merveilleuse ou il ne cuidoit avoir doute de nule beste sauvage s'il s'i estoit mis .
Et por ce s'adrece il cele part Si se regarde et voit une serpent qui portoit .i. petit lion , et le tenoit par le col as denz , et s'asist ou sommet de la montaingne .
Et aprés le serpent coroit .i. lyon criant et braiant et fesant si male fin , qu'il semble a Perceval que li lyons face son duel por le petit lyoncel que li serpenz emporte .
Perceval voit ceste aventure si cort au plus tost qu'il puet contremont la montaigne , mais li lyons qui plus ert legiers l'ot ja trespassé , et ot comenciee la meslee encontre la serpent ainz qu'il i poïst estre venuz .
Et neporquant quant il fu amont venuz en la roche et il vit les .ii. bestes si pense qu'il aidera au lyon por ce que plus est naturelx beste et de plus gentil ordre que li serpenz , et lors tret l'espee , et met l'escu devant son vis por le feu qui mal ne li face , et vet requierre le serpent et li done .i. grant cop entre les .ii. oreilles , et cil gite feu et flamme si qu'il li art tot son escu et son hauberc par devant , et encore li eust il plus mal fet , mes cil fu vistes et legiers et reçut la flamme del feu si qu'il nel feri pas de droit , et por ce fu li feux mains nuisanz , et quant il voit ce si est mout esmaiez et esfreez , car il doute que li feus ne soit entremellez de venim , et toute voies recort il sus au serpent et li done de granz cox la ou il le puet ateindre .
Si li avint einsi a celui point qu'il l'asena en cel leu meïsmes ou il l'avoit asené au comencement , et l'espee fu legiere et bone si cola legierement par la teste puis que li cuirs fu entamez a ce que li os n'estoient mie durs , si qu'il chaï morz en la place .
li lyons se voit delivrez dou serpent par l'aide del chevalier si ne fet pas semblant qu'il ait talent de combatre a lui , ainz vient devant lui et besse la teste , et li fet la greignor joie qu'il puet , si que Perceval aperçoit bien qu'il n'a talent de maufere li , si remet s'espee ou fuerre et gite jus son escu qui toz ert brullez , et oste son hiaume de sa teste por le vent recoillir , car assez l'ot eschaufé li serpenz , et li lyons aloit adés aprés lui coetant et fesant joie , et quant il voit ce si li comence a aplanier le col et la teste et les espaules , et dit que Nostre Sires li a envoiee cele beste por fere li compaignie , si le tient a mout bele aventure , et li lyons li fet si grant joie come beste mue puet fere a home , et tout le jor demora o lui jus a hore de nonne .
Mes si tost come hore de nonne fu passee si s'en vint tout aval la roche , et enporta le lioncel en son col a son repaire .
Et quant Perceval se voit sanz compaignie en la roche soutive et haute a merveilles si ne fet mie a demander s'il est a malaise , car il voit trop loign , et plus encore le fust assez se ne fust li granz espoirs qu'il avoit en son criator .
Car il estoit uns des homes dou monde qui plus parfetement creoit en Nostre Seignor .
Et neporquant ce estoit contre la costume de la terre .
Car a cel tens estoient si desrees genz et si sanz mesure par tout le roiaume de Logres que se li filz trovast le pere gisant en son lit par achaison d'enfermeté il le tresist hors par la teste ou par les piez ou par les braz et l'oceïst erranment .
Car a viltance li fust atorné se ses peres moreust en son lit .
Mes quant il avenoit que li filz oceïst le pere , ou li peres li filz , et toz li parentez moroit d'armes lors disoient tuit cil dou païs qu'il estoit de haut parage .
le jor fu Perceval en la roche et resgardoit en la mer loign por savoir s'il veïst nule nef trespassant , mes einsi li avint celui jor qu'il ne sot tant baer amont ne aval qu'il en veïst nule , et quant il voit ce si prent cuer en soi meïsmes , et se reconforte en Nostre Seignor , et li prie qu'il le gart en tel manie qu'il ne chiee en temptacion d'anemi par mal engin ne par male pensee , mes einsi comme li peres doit garde le filz le gart et norrisse .
Si tent ses mains vers le ciel : « Biax sire Diex qui en si haut leu comme est l'ordre de chevalerie me lessastes monter , qui m'esleustes a vostre tout n'en fusse je mie dignes .´ Sire par vostre pitié ne soffrez vos mie que je isse de vostre servise , mes soie si come li bons compainz et li seurs qui deffent bien la querele son seignor contre celui qui a tort l'apele , biau douz sire einsi me doingniez vos que je puisse deffendre m'ame qui est vostre querele et vostre heritage contre celui qui a tort la velt avoir , biax douz peres qui deïstes en l'evangile de vos meïsmes : “ Je sui bons pastres , et li bons pastres met s'ame por ses oeilles , mes ce n'est mie li marcheanz pastres , ançois let ses oeilles sanz pastre et sanz garde tant que li leux les estrangle et devore si tost come il i vient .
” Sire vos me soiez pastres et deffenderres et conduisierres si que je soie de voz oeilles .
Et s'il avient biax sire Diex que je soie la centie oeille fole et chetive qui se departi des nonante noef , et s'en ala fuiant es deserz .
Sire pregne vos pitié de moi et ne me lessiez pas ou desert , mes ramenez moi a vostre part , ce est a sainte eglyse et a sainte creance la ou les bones oeilles sont , et la ou li verai home et li bon crestien sont .
Si que li anemis qui en moi ne demande fors la substance , ce est l'ame de moi ne me truist sanz garde ne sanz pastor .
»  Perceval ot ce dit si voit vers lui venir le lyon por qui il s'estoit combatuz , mes il ne fet mie semblant qu'il li voille maufere , ainz vient vers lui fesant joie .
Et quant Perceval voit ce si l'apele , et il vet a lui demanois ausi com se ce fust la plus privee beste del monde , et il s'acoste delez lui et met sa teste sor s'espaule , si atent tant que la nuiz fu venue oscure et noire , si s'endort erranment delez le lion , si ne li prent talent de mengier , car assez pensoit a autre chose .
Perceval se fu endormiz si li avint une aventure merveilleuse , car il li fu avis en son dormant que devant lui venoient .ii. dames dont l'une est vielle et ancienne , et l'autre n'ert mie de mout grant aage , mes bele estoit , mes les .ii. dames ne venoient pas a pié , ainz estoient montees sus .ii. mout diverses bestes , car l'une estoit montee sus .i. lion et l'autre sus .i. serpent , et il resgarde les .ii. dames a grant merveille de ce que eles pooient si justisier les .ii. bestes , et la plus juene venoit devant si dist a Perceval : « Perceval mes sires te salue , et te mande que tu t'apareilles au mielz que tu porras , car demain te covendra combatre encontre le champion dou monde qui plus fet a redouter , et se tu es vaincuz tu ne seras pas cuites por .i. de tes membres , ainz te menra l'en si mal que tu en seras honiz a toz jorz mes .
» Et quant il ot ceste parole si li respont : « Dame qui est vostre sires ? - Certes , fet ele , li plus riches hons dou monde , or garde que tu soies si preuz et si seurs que tu de la bataille fere aies honor .
» Et lors s'en vet si soudainement que Perceval ne set que ele est devenue .
vient l'autre dame avant qui sor le serpent estoit montee et dist a Perceval : « Perceval je me plaign mout de vos , car vos avez meffet a moi et as miens et si ne l'avoie mie deservi .
» Et quant il ot ceste parole si respont toz esbahiz : « Dame certes ne a vos ne a dame qui soit ou monde ne cuit je riens avoir meffet .
Si vos pri que vos me diez en quoi je vos ai meffet , et se j'ai pooir de l'amender je le vos amenderai volentier a vostre volenté .
- Je vos dirai bien , fet ele , en quoi vos m'avez meffet .
Je avoie une piece norrie en .i. mien chastel une moie beste que l'en apeloit serpent qui me servoit de mout plus que vos ne cuidiez , et cele beste vola ier par aventure jus a ceste montaigne , et i trova .i. lioncel que ele aporta jus a ceste roche , et vos venistes aprés corant o vostre espee , et l'oceïstes sanz ce que ele ne vos demandoit rien , or me dites por quoi vos l'oceïstes .
Vos avoie je riens meffet por quoi vos la deussiez mener a mort ?? Estoit li lyons vostre , ne en vostre subjection que vos vos deussiez combatre por lui ?? Sont les bestes si abandonnees que vos les doiez ocierre sanz reson ?? »  Perceval ot les paroles que la damoisele li dist si respont : « Dame ne vos ne m'aviez meffet que je seusse .´ ne li lyons n'estoit a moi .
Ne les bestes de l'air ne me sont pas abandonnees .
Mes por ce que li lyons est de plus gentil nature que li serpenz et de plus aut afere .
Et por ce que je vi que li lyons estoit meins mesfesanz que li serpenz .´ corui je sus au serpent et l'ocis .
Si me semble que je ne me soie mie tant vers vos meffez come vos dites .
» Et quant la dame oï ceste response si dist : « Perceval ne m'en feroiz vos plus ?? - Dame , fait il , que volez vos que je vos face ?? - Je voil , fet ele , que en amende de mon serpent devenez mes hons .
» Et il respont que ce ne feroit il pas .
« Non , fet ele , ja le fustes vos ja ançois que vos receussiez l'omage de vostre seignor estiez vos a moi .
Et por ce que vos fustes ainz miens que autrui ne vos claim je pas quite , ainz vos aseur que en quel leu que je vos truisse sanz garde que je vos prendrai come celui qui jadis fu miens .
»  ceste parole s'em parti la dame , et Perceval remest dormant qui mout fu travailliez de ceste avision .
Si dormi tote la nuit si bien que onques ne s'esveilla .
Et a l'andemain quant li jorz fu clers et li solauz fu levez qui ja li raia sor le vis chauz et ardanz , si ovri Perceval les euz , et vit qu'il estoit jorz , et lors se dreça il en seant , et leva sa main et se seigna et pria Nostre Seignor que il li envoit conseil qui profitables li soit a l'ame , car dou cors ne li chaut il mes tant come il seut , por ce qu'il ne croit pas qu'il puisse jamés issir de cele roche ou il est .
Si resgarde tot entor lui , mé il ne voit riens , ne le lyon qui li avoit fet compaingnie .
Si se merveille mout qu'il sont devenuz .
ce que Perceval pensoit a ceste chose si esgarda en la mer mout loign , et voit une nef qui acoroit le voile tendu , et venoit droit au leu ou Perceval estoit , et atendoit por savoir se Diex li donast aventure qui li pleust .
Et la nef coroit mout tost , car ele avoit le vent derriere qui la hastoit , et ele vient vers lui le droit cors , et ariva au pié de la roche , et quant Perceval qui ert en la roche amont vit ce si ot mout grant joie , car il cuide bien que il ait dedenz plenté de gent , et por ce se drece il en estant et prent ses armes , et quant il est armez si descent de la roche come cil qui voudra savoir quel gent il a dedenz la nef .
Et quant il vient pres si voit que la nef est encortinee et par dedenz et par defors de blans samiz si qu'il n'i pert se blanches choses non .
Et quant il vient au bort si troeve .i. home revestu de sorpeliz et d'aube en semblance de prestre .
Et en son chief avoit une coronne de blanc samit ausi lee com voz .ii. doiz .
Et en cele coronne avoit letres escrites en quoi li haut non Nostre Seignor estoient saintefié , et quant Perceval le voit si s'en merveille , et se trait pres de lui et le salue , et li dist : « Sire bien soiez vos venuz .
- Diex vos ament biax douz amis , fet li preudom .
Qui estes vos ? - Je sui , fait il , de la meson le roi Artus .
- Et quele aventure vos a ça aporté , fet li preudom ? - Sire , fet il , je ne sai en quel maniere ne coment je i vign .
- Et que volez vos , fet li preudom ? - Sire , fet il , s'il plesoit a Nostre Seignor je voldroie bien issir fors de ci , et aler o mes freres de la table reonde , et en la queste dou saint Graal , car por autre chose ne m'esmui je de la cort mon seignor le roi .
- Quant il plaira a Dieu , fait li rois , vos en istroiz bien fors , il vos en avra bien tost gité quant lui plaira s'il vos tenoit a son serjant et il veoit que vos fussiez mielz aillors que ci , sachiez qu'il vos en osteroit assez tost .
Mes il vos i a ore mis en esproeve et en essai por savoir et por conoistre se vos estes ses feelx serjanz , et ses loiax chevaliers .´ ausi com l'ordre de chevalerie , car puis que vos en si haut degré estes montez vostre cuers ne se doit abessier por poor ne por peril terrien , car cuers de chevalier doit estre si durs et si serrez encontre l'anemi son seignor que nule riens ne le puist flechir .
Et s'il est esmenez menez jus a poor il n'est pas des verais chevaliers des verais compaignons qui se lairoient ocirre en champ ainz que la quere lor seignor ne fust deresniee .
»  li demande Perceval dom il est et de quel terre , et il dist qu'il est d'estrange païs .
« Et quele aventure , fet Perceval , vos amena en si estrange leu et si sauvage com cist me semble ? - Par foi , fait li preudons , je i vign por vos veoir et reconforter .
Et por ce que vos me dioiz vostre estre , car il n'est riens donc vos soiez a conseillier se vos le me dites que je ne vos en conseil si bien come l'en porroit mielz fere .
- Merveilles me dites , fet Perceval , qui me di que vos venistes ça por moi conseillier .
Mes je ne voi pas coment ce puist estre .
Car en ceste roche ou je sui ne me savoit nus fors Diex et moi .
Et encore m'i seussiez vos ne cuit je mie que vos sachiez mon non , car onques mes a mon escient ne me veïstes .
Et por ce me merveil je de ce que vos me dites .
- Ha .´ Perceval , fet li preudons , je vos conois mout mielz que vos ne cuidiez .
Pieça que vos ne feïstes chose que je ne sache mielz que vos meesmes .
» Et quant il ot que li preudons le nomme si en devient toz esbahiz , et lors se repent de ce qu'il li ot dit , si li crie merci et dit : « Ha .´ sire por Dieu car me pardonez ce que je vos ai dit , car je cuidoie que vos ne me conneussiez pas .
Mes or voi je bien que vos me connoissiez mielz que je vos , si m'en tiegn a fol et vos a sage .
»  s'acoute Perceval sor le bort de la nef ou le preudome estoit , si parolent ensemble de plusors choses .
Si le troeve Perceval si sage en toutes choses que il se merveille mout qui il puet estre , si li plaist tant sa compaignie que se il ert toz jorz avec lui ne li prendroit il talent de boivre ne de mengier tant li sont ses paroles douces et plesanz .
Et quant il ont grant piece parlé ensemble si li dist Perceval : « Sire car me fetes sage d'une avision qui m'avint anuit en mon dormant , qui me semble si diverse que jamés ne serai aeise devant que je en sache la verité .
- Dites , fet li preudons , et je vos en certefierai si que vos savroiz apertement que ce puet estre .
- Et je le vos dirai , fet Perceval .
Il m'avint anuit en mon dormant que devant moi venoient .ii. dames donc l'une estoit montee sor .i. lyon , et l'autre sor .i. serpent .
Et cele qui sor le lyon estoit montee estoit juene dame , et cele desus le serpent estoit vielle , et la plus juene parla a moi premierement .
» Et lors li commence a conter toutes les paroles qu'il avoit oïes en son dormant , si bien com eles li avoient esté dites qu'il n'en avoit encore nule oubliee .
Et quant il ot tout reconté son songe .´ si prie por Dieu le preudome qu'il l'en die la senefiance , et cil dit que si fera il volentiers .
Si li commence a dire : « Perceval , fet il , de ces .ii. choses qui estoient en semblance de .ii. dames que vos veïstes montees si diversement que l'une estoit montee sor .i. lion et l'autre sor .i. serpent est la senefiance merveilleuse , et si la vos dirai apertement .
cele qui desus le lyon estoit est senefiee la novele loi qui fu sor le lyon .
Ce est sor Jhesucrist , qui prist pié et fondement , et qui est edefiee et montee en la veue et en l'esgart de toute creature et de toute crestienté .
Et por ce que ele fu mireors et veraie lumiere a toz çax qui i metent lor cuers et lor entencions , et cele dame siet sor le lyon , ce est sor Jhesucrist .
Et cele dame si est foi et esperance et creance , et baptesmes .
Icele dame si est la pierre dure et ferme sor quoi Jhesucrist dist qu'il fermeroit sainte eglyse la ou il dist : “ Sor ceste pierre edefierai je m'eglyse .
” Et icele dame qui estoit montee sor le lyon doit estre entendue la novele loi que Nostre Sires maintient en force et en pooir ausi come li peres fet l'enfant .
Et ce que ele vos sembloit plus juene de l'autre n'est pas merveille , car de cel aage ne cel semblant n'est ele pas , car ceste dame fu nee en la passion Jhesucrist , et en la resurrection , et l'autre avoit ja regné en terre trop longuement .
Icele vint a toi parler come a conseil , car tuit li bon crestien sont si enfant , et bien te mostra que ele estoit ta mere , car ele avoit de toi si grant poor que ele te vint avant le cop noncier ce que t'estoit a avenir .
Cele te vint dire de par ton seignor ce est de par Jhesucrist qu'il te covenoit combatre .
Par la foi que je te doi se ele ne t'amast ele nel te venist pas dire , car il ne li chausist de toi se tu fusses vaincuz .
Si le te vint si tost dire por ce que tu fusses mielz garniz au point de la bataille .
- Et a qui ?? - Encontre le plus redouté champion dou monde li plus redoutez champions dou monde si est cil par cui Enoc et Helyes qui tant furent preudome furent raviz de terre , et porté ou ciel , et ne revendront devant le jor dou jugement por combatre encontre celui qui tant est redoutez .
Icil champion si est li anemis qui tant se peine adés et travaille qu'il meine home a pechié mortel , et d'iluec le conduit en enfer .
Ce est li champions a qui il te covient combatre , et se tu es vaincuz si come la dame te dist tu ne seras mie cuites por .i. de tes membres perdre , ainz en seras honiz a toz jorz mais , et bien puez tu veoir par toi meïsmes se ce est voirs , car il est einsi que se li anemis puet venir a desus de toi il te metra a perdicion de cors et d'ame , et d'iluec te conduira en la meson tenebreuse , ce est en enfer ou tu soffreras honte et dolor et martire autant longuement come la poesté Jhesucrist durra .
Or t'ai devisé que cele dame senefie que tu veïs en ton songe , qui chevauchoit le lyon , et par ce que je t'ai mostré puez tu assez savoir qui l'autre puet estre .
-  , fet Perceval , de l'une m'avez vos tant dit que je en sai la senefiance .
Mes or me dites de l'autre qui chevauch le serpent .
Car de cele ne conoistroie je mie la senefiance se vos ne la me disiez .
- Donc la te diré je , fait li preudons , or m'escoute .
Cele dame a qui tu veïs le serpent chevauchier ce est la synagogue , la viez loi , et li serpenz qui la porte ce est l'escriture mauvesement entendue et mau esponse .
Ce est ypocrisie et heresie et iniquitez et pechié mortel .
Ce est li anemis meïsmes , ce est li serpenz qui par son orgueil fu gitez de paradis .
Ce est li serpenz qui dist a Adam et a sa moillier : “ Se vos mengiez de cest fruit vos seroiz ausi come Dieu .
” Et par ceste parole entra en aus couvoitise .
Car il baerent maintenant a estre plus haut qu'il n'estoient .
Si crurent le conseil a l'anemi , et pechierent par quoi il furent hors mis de paradis , et mis en essil .
Auquel meffet tuit li oir partirent et le parerent chescun jor et font encore .
Et quant la dame vint devant toi ele se plainst de son serpent que tu avoies ocis .
Et sez tu de quel serpent ?? Ele ne se plainst pas de cel serpent que tu oceïs hier , ainz est de celui serpent que ele chevauche , ce est li anemis .
Et sez tu ou tu li feïs itel duel ?? Au point que li anemis te portoit quant tu venis en ceste roche a cele hore que tu feïs sor toi la croiz , car par la croiz que tu feïs sor toi qu'il ne pot sostenir en nule maniere ot il si grant poor qu'il cuida bien estre morz .
Si s'en foï gran erre come celui qui ne te pooit fere compaignie , et einsint l'oceïs tu et destruisis , et li tolis pooir et force de sa baillie et de son conduit , et si te cuidoit il bien avoir gaangnié , et de ce est li granz duelx que ele a a toi .
Et quant tu l'eus respondue au mielz que tu poïs et que tu seus de ce que ele te demandoit te requist ele que por amende de ce que tu li avoies si meffet devenisses ses hons , et tu deïs que non feroies , et ele dist que aucune foiz l'avoies tu esté ainz que tu receusses l'omage de ton seignor , et a ceste chose as tu hui mout pensé et si le deusses tu bien savoir , car sanz faille devant ce que tu eusses receu baptesme et crestienté estoies tu de la subjection a l'anemi , mes si tost com tu eus receu le seel Jhesucrist , ce est le saint cresme et la sainte uncion estoies tu hors de sa p , et fus mis hors de sa baillie , car tu eus fet homage a ton creator .
Si t'ai ore einsi devisé de l'une et de l'autre dame la senefiance .
Si m'en irai , car trop ai a fere , et tu remaindras ici , et si te souviegne bien de la bataille , que tu as a fere , car se tu es vaincuz autre chose que ce que l'en te promet n'i avras .
-  sire , fet Perceval , por quoi vos en alez vos si tost ?? Certes voz paroles me plaisen tant et vostre compaignie que je jamais ne me queïsse de vos partir .
Et por Dieu s'il puet estre remanez encor o moi .
Car certes de tant com vos m'avez dit cuit je mielz valoir touz les jorz de ma vie .
- A aler m'en covient , fait li preudons , car mout de gent m'atendent , et vos remaindrez , si gardez que vos ne soiez desgarniz contre celui a qui vos devez combatre , car se il vos troeve desgarni tost vos en porra meschaoir en prochain tens .
»  il ot ce dit si s'em part , et li venz se fiert ou voile qui en la nef si tost com l'em poïst regarder .
Si est tant esloignie en poi d'ore que Perceval n'en puet mes riens veoir , et quant il en a del tout perdue la veue si revet contremont la roche einsint armez com il estoit .
Et si tost com il est amont si troeve le lyon qui le jor devant li avoit fet compaignie , et il le comence a aplanier por ce qu'il voit qu'il li fet merveilleuse joie .
Et quant il ot ilec demoré jus aprés midi si esgarde loign en la mer et voit venir une nef autresi fendant com se toz li venz dou monde la chaçassent , et devant venoit uns estorbeillons qui fesoit la mer movoir et les ondes saillir de toutes parz .
Et quant il voit ce si s'en merveille mout que ce est , car li estorbeillons li toloit la veue de la nef .
Et neporec ele aproche tant qu'il set veraiement que ce est nef , et est toute coverte de dras noirs ne sai de soie ou de lin .
Et quant ele est auques pres si descent , car il vordra voldra savoir que ce est , et il qui bien voloit que ce fust li preudom a qui il avoit hui parlé descent , si li avint si bien tote voies ou par la vertu de Dieu ou par autre chose qu'il n'a si hardie beste en la montaigne qui l'osast adeser ne assaillir , et il avale le tertre , et vient a la nes au plus tost qu'il puet , et quant il est a l'entree si i voit seoir une damoisele de trop grant biauté , et fu vestue si richement com nule plus .
Et si tost com ele voit venir Perceval si se lieve encontre lui , et li dist sanz saluer : « Perceval que fetes vos ci ? Qui vos amena en ceste montaigne qui si est estrange que jamés n'i seroiz secoreuz se merveille n'est ? Ne n'i avroiz a mengier , ainz morroiz de fain et de mesaise a ce que vos n'i troveroiz qui vos i regart ? - Da , fait il , se je moroie de fain donc ne seroie je pas loiax serjanz , car nus ne sert si haut home come je faz por quoi il le serve loiaument et de bon cuer qu'il ne demandera ja chose qu'il n'ait .
Et il meïsmes dist que sa porte n'est close a nul qui i viegne , mes qui i boute si i entre , et qui i demande si a .
Et se aucuns le demande il ne se repont pas , ainz se lait legierement trover .
» Et quant cele ot qu'il li fet mencion de l'evangile si ne respont pas a cele parole , ainz le met en autre matiere et li dit : « Perceval sez tu donc je vieng ?? - Coment damoisele , fet il , qui vos aprist mon non ? - Je le sai bien , fet ele , et vos conois mielz que vos ne quidiez .
- Et donc venez vos , fet il , einsi ? - Par foi , fait ele , ge vieng de la forest Gaste ou j'ai veue la plus merveilleuse aventure del monde dou bon chevalier .
- Ha .´ damoisele , fet il , dites moi dou bon chevalier , par la foi que vos devez a la riens ou monde que vos plus amez .
- Je ne vos en diroie , fet ele , ce que j'en sai en nule maniere , se vos ne me creantez sor l'ordre que vos tenez de chevalerie que vos ma volenté feroiz de quele hore que je onques vos en semondrai .
» Et il li dist qu'il le fera s'il onques puet .
« Assez en avez dit , fet ele , or vos en dirai la verité .
est que je estoie ore n'a gueres en la Gaste forest droit ou mileu , cele part ou la grant eve cort que l'en apele Marcoise , ilec vi ge que li bons chevaliers vint , et chaçoit devant lui .ii. autres chevaliers qu'il vouloit ocirre , et cil se ferirent en l'eve par poor de mort .
Si lor avint si bien que il passerent outre , mes a lui en mesavint il , car ses chevax i fu noiez , et il meïsmes si fust s'il ne s'en fust issuz maintenant , et par ce qu'il s'en retorna fu il gariz .
Si as ore oïe la verité dou chevalier que tu demandes , or si voil que tu me dies coment tu l'as puis fet que tu venis en ceste isle estrange ou tu seras ausi come perduz se tu n'en es gitez .
Car tu voiz bien que ci ne vient nus donc tu aies secors , et a issir t'en covient il ou a morir .
Dom il covient se tu n'en veuz morir que tu faces tel plet a aucun par quoi tu en soies gitez , et tu n'en puez estre gitez se par moi non , por quoi tu doiz tant fere por moi que je t'en ost se tu es sages , car je ne sai nule greignor mauvestié que de celui qui se puet aidier et nel fet .
-  , fet Perceval , se je cuidoie que il pleust a Nostre Seignor que je m'en ississe je m'en istroi se je pooie .
Car autrement n'en voldroie je pas estre fors , car il n'est riens ou monde que je vousisse avoir fete se je ne cuidoie que ele li pleust .
Car donc avroie je chevalerie mauvesement emploié et receue de male hore , se je l'en fesoie guerre .
- Tout ce , fet ele , lessiez ester , et me dites se vos menjastes hui .
- Certes , fet il , de terrienne viande ne menjai ge hui .
Mes ci vint ores .i. preudons por moi conforter qui tant m'a dites de bones paroles qu'il m'a peu et resazié si largement que je n'avroie jamés talent de mengier ne de boivre tant com il me souvenist de lui .
- Savez vos , fait ele , qui il est ?? Ce est uns enchanterres uns monteploierres de paroles qui fet adés d'une parole .c. et ne dira ja voir qu'il puisse , et se vos le creez vos estes honiz , car vos n'istroiz jamés de ceste roche , ainz i morroiz de fain , et si seroiz devorez des bestes sauvages , et si em poez ja veoir grant semblance .
Vos avez ja ci esté .ii. jorz et .ii. nuiz , et tant com de cest jor est alé .
Ne onques cil de qui vos parlez ne vos i dona a mengier , ainz vos i a lessié et lessera que ja par lui n'i seroiz secoruz si sera granz domages et grant malaventure se vos i morez car vos estes si juenes hom et si bons chevaliers que encore porriez vos mout valoir a moi et a autres se vos estes de ci gitez , et je vos di que je vos en giterai se vos voulez .
»  Perceval ot ce que cele li offre si dist : « Damoisele qui estes vos qui si volentiers m'osteriez de ci se je vouloie ? - Sire , fait ele , je sui une damoisele deseritee qui fusse la plus riche fame dou monde se je ne fusse chaciee de mon heritage deseritee .
- Damoisele , fet il , or me dites qui vos deserita , car assez me prent ore greignor pitié de vos qu'il ne fist huimés .
- Et je le vos dirai , fait ele .
Voirs fu que jadis me mist uns riches hons en son ostel por lui servir , et estoit cil riches hons le plus riche rois que l'en sache , et je fui si bele et si clere qu'il n'est nus qui de ma biauté ne se poïst merveillier , car je fui bele sor toute rien , et en cele biauté sanz faille m'enorgueilli .i. poi plus que je ne deusse , et dis une parole qui ne li plot pas si tost come je l'oi dite , si fu si corrociez a moi qu'il ne me vout puis soffrir en sa compaignie , ainz m'en chaça povre et deseritee .
Ne onques n'ot pitié de moi ne de nului qui a mon acort se tenist .
Si en chaça einsint li riches hons moi et ma mesniee , et m'envoia en desert et en essil , si me cuida bien avoir maubaillie , et si eust il fet se ne fust mes granz sens par quoi je començai contre lui la guerre maintenant .
Si m'en est si bien puis avenu que mout i ai gaaingnié : car je li ai tolu partie de ses homes qui l'ont lessié por venir a moi , por la g compaignie qu'il voient que je lor port , car il ne me demandent riens que je ne lor doigne , et encore assez plus .
sui en guerre jor et nuit contre celui qui m'a deseritee .
Si ai assemblez chevaliers et serjanz , et gent de toutes manieres .
Si vos di que je ne sai nul chevalier ou monde ne nul preudome a qui je ne face offrir le mien por estre de ma partie .
Et por ce que je vos sai a bon chevalier et a preudome sui je ça venue que vos m'en aidiez , et vos le devez bien fere puis que vos estes compainz de la table reonde , car nus qui compainz en soit ne doit faillir a damoisele deseritee por quoi ele le requiere d'aide ce savez vos bien se ce est voirs , car quant vos i fustes assis que li rois Artus vos i mist .
Si jurastes vos ou premier serement que vos feïstes que ja ne faudriez mais d'aide a damoisele qui vos en requeïst .
» Et il dist que cest serement i fist il sanz faille , si l'en aidera volentiers puis que ele l'en requiert et ele l'en mercie mout .
parlerent ensemble que midis fu bien passez , et l'ore de nonne aprochiee , et lors fu li solaux chauz et ardanz .
Si dist la damoisele a Perceval : « Perceval il a en ceste nef le plus riche paveillon de soie que vos veïssiez onques .
Se il vos plest je le feré trere fors , et le ferai ci tendre por l'ardor dou soleil que mal ne vos face .
» Et il dist que ce veut il bien , et ele entre maintenant en la nef , et fet tendre le paveillon sor la rive a .ii. serjanz , et quant il l'orent tendu au mielz qu'il porent si dist la damoisele a Perceval : « Venez vos reposer et seoir tant que la nuiz viengne et issiez fors dou soleil , car il me semble que vos eschaufez trop .
» Et il entre ou paveillon et s'endort maintenant .
Mes que ele le fet avant desarmer de son hiaume et de son hauberc et de s'espee .
Et quant il est remés en pur le cors si le lesse endormir , et quant il a grant piece dormi si s'esveille et demande a mengier , et cele comande que la table soit mise , et l'en la met , et il resgarde que l'en l'enore de grant plenté de mes si que ce n'est se merveille non , et il menjut entre lui et la damoisele .
Et quant il demande a boivre et l'en li done , et il troeve que ce est vins li plus bons et li plus forz dom il onques beust .
Si se merveille trop dom il puet estre venuz , car a celui tens n'avoit en la Grant Bretaigne point de vin .
Se ce n'estoit en mout riche leu .
Ainz boivent comunalment cervoise , et autres bevrages que il fesoient , si en but tant qu'il en eschaufa outre ce qu'il ne deust .
Et lors resgarde la damoisele qui li est si bele ce li est avis que onques n'ot sa pareille veue de biauté .
Si li plest tant et embelist por le grant acesmement qu'il voit en li , et por les douces paroles que ele li dit qu'il en eschaufe outre ce qu'il ne deust , lors parole a lui de maintes choses , et tant qu'il la requiert d'amors et la prie que ele soit soe et il sera suens , et ele li vee quant que ele puet , por ce que ele veut qu'il en soit plus ardanz et plus desirranz , et il ne cesse de prier la .
Et quant ele voit qu'il est bien eschaufez si li dist : « Perceval itant sachiez vos bien que je en nule maniere ne feroie chose qui vos pleust se vos ne me cre que des ore mes seriez miens , et en m'aide contre toz homes , ne ne feroiz riens fors ce que je vos comanderé .
» Et il dist que ce fera il volentiers .
« Le me creantez vos , fet ele , come loiaux chevaliers ? - Oïl , fait il .
- Et je m'en soffrerai , fet ele , atant , et ferai quan que vos plaira , et sachiez veraiement que vos ne m'avez mie tant desirree a avoir com je vos desirroie encore plus , car vos estes .i. des chevaliers dou monde a qui j'ai plus baé .
» Et lors commande a ses vaslez qu'il facent .i. lit le plus bel et le plus riche qu'il porront , et lors soit fet en le paveillon , et cil dient qu'il feront son commandement .
Si font tantost .i. lit et deschaucent la damoisele et la couchent , et Perceval avec , et quant il fu couchiez avec la damoisele et il se volt couvrir si li avint einsi par aventure qu'il vit s'espee a terre gesir que cil li avoient desçainte , et il tent la main por prendre la , et en ce qu'il la vouloit apuier a son lit il vit ou pont une croiz vermeille qui entailliee i estoit , et si tost com il la vit si li souvint de soi , et lors fist le signe de la croiz enmi son front , et maintenant vit le paveillon verser et une fume et une nublece fu entor lui si grant que il ne pot veoir goute , et il senti si grant puor de totes parz qu'il li fu avis qu'il fu en enfer , et lors s'escrie a haute voiz et dist : « Biax douz peres Jhesucrist ne me lessiez ici perir mes me secorez moi par vostre grace ou autrement je sui perduz .
» Et quant il a ce dit si oevre les euz , mes il ne voit mie del paveillon ou il s'ert ore couchiez , et il resgarde vers la rive et voit la nef autele com il l'avoit ore veue , et la damoisele qui li dist : « Perceval traïe m'avez .
» Et maintenant s'empeint en mer , et Perceval voit que une si grant tempeste la sivoit que il sembloit que tuit li feu dou monde i fussent espris , et la nef aloit si bruiant que il sembloit que tuit li sofflement de venz qui onques fussent i fussent assemblez ensemble .
Perceval voit ceste aventure si est tant dolenz par semblant qu'il li est bien avis qu'il doie morir , il resgarde la nef tant come il la puet veoir et li ore male aventure , et quant il em pert la veue si dist : « Ha .´ las mort sui .
» Si est tant dolenz qu'il cuide bien morir , lors trest s'espee dou fuerre et s'en fiert si durement que il l'embat en sa senestre cuisse , et li sans en saut de toutes parz , et quant il voit ce si dist : « Biax sire Diex ce est en amende de ce que je me sui meffet vers vos .
» Lors resgarde et voit qu'il est toz nuz fors de ses braies , et voit ses dras d'une part et ses armes d'autre , et se claime : « Las chaitif tant ai esté vilx et mauvés qui ai si tost esté meuz au point de perdre ce ou nus ne puet recovrer , ce est virginitez qui ne puet estre recovree puis que ele est perdue une foiz .
» Il retrait s'espee a soi et met ou fuerre .
Si li poise plus de ce qu'il cuide que Diex soit a lui corrociez que de ce qu'il est navrez , il vest sa chemise et sa cote et s'atorne au mielz que il pot , et se couche sus la roche , et prie Nostre Seignor qu'il li envoit tel conseil qu'il puisse trouver pitié qu'il i puisse trover conseil et misericorde , car il se sent tant vers lui meffez et corpables que il ne cuide jamés estre apesiez a lui se ce n'est par sa grant misericorde .
fu Perceval toute jor delez la rive com cil qui ne pooit aler avant ne arrieres por la plaie qu'il avoit , si prie Nostre Seignor que il li aït et qu'il li envoit tel conseil qui profitables li soit a l'ame , car il ne demande autre chose .
« Ne jamés , fet il , biau sire Diex ne quier de ci movoir ne por mort ne por vie se vostre volentez n'i est .
» Einsi demora Perceval tout le jor en la roche , et perdi mout dou sanc por la plaie qu'il avoit .
Mes quant il vit la nuit venue , et l'oscurté aparoir par le monde si se tret vers son hauberc et coucha sa teste desus , et fist la croiz en son front , et pria Nostre Seignor qu'il par sa douce pitié le gart en tel maniere que li deables li anemis n'ait tant de pooir sus lui qu'il le meint a temptacion .
Quant il a sa proiere finee si se drece en estant , et trenche le pan de sa chemise et estoupe la plaie por ce que ele ne saingnast trop .
Si comence ses proieres et ses oroisons dom il savoit plusors , et atent en tel maniere tant que li jorz vint .
Et quant Nostre Sires vint a plaisir qu'il espanoui la clarté de son jor par les terres , et li solaux gitoit ses rais la ou Perceval estoit couchiez , il resgarde entor lui et voit d'une part la mer , et d'autre part la roche , et quant il li sovient de l'anemi qui le jor devant l'ot tenu en guise de damoisele , car anemis pense il bien que ce soit , si comence un duel grant et merveilleus , et dit que voirement est il morz , se la grace dou saint esperit nel reconforte .
qu'il parloit en tel maniere resgarde loign en la mer vers orient , et voit venir la nef qu'il avoit autre foiz veue cele qui estoit coverte dou blanc samit ou li preudons qui estoit vestuz en guise de prestre estoit , et quant il la conoist si est mout aseurez por les bones paroles qu'il li avoit autre foiz dites , et por le grant sens qu'il avoit en lui trouvé .
Quant la nef fu arivee et il vit le preudome au bort si se dreça en son seant si com il puet , et dit que bien soit il venuz , et li preudons ist fors de la nef , et vient avant et s'asiet sus la roche et dit a Perceval : « Coment l'as tu puis fait ? - Sire povrement , car a poi que une damoisele ne m'a mené jus a temptation de pechié mortel .
» Lors li conte coment il li estoit avenu , et li preudons li dist : « Conois la tu ? - Sire , fet il , nanil , mes je sai bien que li anemis la m'envoia por moi honiz honir et decevoir , si en eusse esté honiz se ne fust li signes de la sainte croiz dom il covint que ele me ramenast en mon droit sens et en mon droit memoire .
Si tost come j'oi fet le signe de la sainte croiz maintenant s'en ala li anemis qui estoit en guise de damoisele que onques puis nel vi .
Si vos pri por Dieu que vos me conseilliez que je feré , car onques mes n'oi si grant mestier de conseil comme j'ai orendroit .
- Ha .´ Perceval , fet li preudons , toz jorz seras tu nices .
Si ne conois mie qui te mena jus a pechié mortel quant li signes de la croiz t'en delivra ?? - Certes je ne la conois mie bien .
Si vos pri por Dieu que vos me diez qui ele est , et de quel païs , et qui est cil riches hons qui l'a deseritee contre qui ele me requeroit que je li aidasse .
- Ce te dirai je bien , fet li preudons , si que tu le savras apertement .
Or escoute .
damoisele a qui tu as parlé si est li anemis li mestres d'enfer cil qui a pooir sor toz autres .
Et si est voirs que ele fu jadis ou ciel de la compaignnie compaignie des autres anges , et si biaux et si clers que por la grant biauté de lui s'enorgueilli , et se volt fere pareil a la trinité , et dist : “ Je monterai en haut et serai semblables au biau seignor .
” Mes si tost com il ot ce dit Nostre Sires qui ne voloit mie que sa meson fust conchiee de venim d'orgueil , le trebucha del haut siege ou il l'avoit mis , si le fist aler en la meson tenebreuse que l'en apele enfer .
Quant il se vit si abessié dou haut siege et de la grant hautesce ou il souloit estre , et il fu mis en pardurables teniebres , il se porpensa qu'il guerroieroit celui qui gité l'en avoit de quan qu'il porroit , mes il ne veoit pas legierement de quoi .
A la parfin s'acointa de la moillier Adam la premiere fame de l'umain lignage , et tant la gueta et engigna qu'il l'ot esprise de pechié mortel par quoi il avoit esté gitez et trebuchiez de la grant gloire des cielx , ce fu de couvoitise .´ il li fist son desloial talent mener a ce que ele cueilli dou mortel fruit de l'arbre qui li avoit esté deffenduz par la bouche de son creator .
Quant ele l'ot cueilli si en menja , et en dona a mengier a Adam a tel eur que tuit li oir s'en sentent mortelment , li anemis qui ce li ot conseillié ce fu li serpenz que tu veïs avant hier la vielle dame chevauchier .
Ce fu la damoisele qui ersoir te vint veoir , et de ce que ele te dist que ele guerreoit nuit et jor dist ele voir , et tu meïsmes le sez bien , car il ne sera ja hore que ele ne gait les chevaliers Jhesucrist et les preudomes et les sers en qui Jhesucrist est herbergiez .
ele ot fait pais a toi par ses fauses paroles et par son decevement si fist tendre son tref por toi herbergier , et dist : “ Perceval vien toi reposer et seoir tant que la nuit viegne , et is fors dou soleil car il m'est avis qu'il t'eschaufe trop .
” Ces paroles que ele te dist ne sont pas sanz grant senefiance , car mout i entendi autre chose que tu n'i entendoies , li paveillons qui estoit reonz a la maniere et a la circonstance dou monde senefie tout apertement le monde qui ja ne sera sanz pechié , et por ce que pechiez i abite toz dis ne volt ele mie que tu fusses herbergiez fors ou paveillon , ele le te fist apareillier , et quant ele t'apela si dist : “ Perceval vien toi reposer et seoir tant que la nuiz viegne .
” En ce que ele te dist que tu te seïsses et reposasses entent ele que tu soies huiseus , et norrisses ton cors des terrianes viandes et des gloutonnies , ele ne te loe pas que tu te travailles en cest monde , et semes tel semence en celui jor que li preudome doivent recoillir , ce sera le jor dou grant juise .
Ele te pria que tu te reposasses tant que la nuit viegne , ce est a dire tant que morz te prengne qui veraiement est apelee nuiz toutes les hores que ele sorprent home en pechié mortel .
Ele t'apela por ce que ele doutoit que li solaux ne t'eschaufast trop , et ce n'est pas merveille se ele en a poor , car quant li solaux par quoi nos atendons Jhesucrist la veraie lumiere eschaufe le pecheor del feu del saint esperit petit li puet puis forfere la froidure ne la glace de l'anemi por quoi il ait fichié son cuer ou verai soleil .
t'ai tant dit de cele dame que tu doiz bien savoir qui ele est , et que ele te vint veoir plus por ton mal que por ton bien .
- Sire , fet Perceval , vos m'avez tant dit de cele dame que je sai bien que ce est li champions a qui je me devoie combatre .
- Par foi , fait li preudons , tu diz voir , or garde coment tu t'es combatuz .
- Sire mauvesement ce me semble , car je eusse esté vaincuz se ne fust la grace dou saint esperit qui ne me laissa perir soe merci .
- Coment ce soit or avenu , fait li preudons a Perceval , des ore mes te garde , car se tu chiez une autre foiz tu ne trouveras pas qui si tost t'en reliet com tu feïs ore .
» Longuement parla li preudons a Perceval et mout l'amonesta de bien fere , et dist que Diex ne l'oublieroit mie , ainz dit qu'il li envoieroit secors novelement , lors li demande coment il li estoit avenu de sa plaie .
« Par foi , fet il , onques puis que vos venistes devant moi ne senti mal ne dolor ne plus que se je onques n'eusse plaie .
Ne encor tant com vos parlez a moi n'en sent je , point , ainz me vient de vostre parole et de vostre regart une si grant douçor et un si grant asouagement de mes membres que je ne voi pas que vos soiez hons terriens mes esperitiex .
Si sai de voir se vos demoriez toz dis o moi je n'avroie ja ne fain ne soif , et se je l'osoie dire je diroie que vos estes li pains qui descent des ciex donc nus ne menjue dignement qui pardurablement ne vive .
» Si tost com il ot ce dit si s'esvanoï li preudons en tel maniere qu'il ne sot qu'il devint , lors dist une voiz : « Perceval tu as vaincu et es garriz , entre en cele nef , et va la ou aventure te menra , et ne t'esmaier de chose que tu voies , en quel leu que tu ailles te conduira Diex , et de tant t'est bien avenu que tu verras par tens tes compaingnons , Boort et Galaad .
Ce sont cil que tu plus desirres .
» Et quant il ot ceste parole si a si grant joie comme hons puet avoir greignor , et tent ses mains vers le ciel , et mercie Nostre Seignor de ce que si bien li est avenu .
Cil prent ses armes , et quant il est armez si entre en la nef et s'empeint en mer , et esloigne la roche si tost com li venz se fu feruz ou voile .
Mes a tant lesse ore li contes a parler de lui et retorne a Lancelot qui estoit remés chiés le preudome qui si bien li ot devisee la senefi des trois paroles que la voiz li avoit dites en la chapele .
dit li contes que .iii. jorz fist li preudons Lancelot demorer o lui , entre tant com il le tint en sa compaignie li sermonna touz dis , et l'amonesta de bien fere et li dist : « Bien , certes Lancelot por noient iriez en ceste queste se vos ne vos baez a atenir de touz pechiez mortiex en retrere vostre cuer des terrianes pensees et des deliz dou monde .
Car bien sachiez que en ceste queste ne vos puet vostre chevalerie riens valoir se li sainz esperiz ne vos fet la voie en toutes les aventures que vos acheverez .
Car vos savez bien que ceste queste est emprise por savoir aucune chose des merveilles dou saint Graal que Nostre Sires a promis au verai chevalier qui de bonté et de chevalerie passera touz cels qui devant lui avront esté , et qui aprés lui vendront .
Cel chevalier veïstes vos le jor de Pentecoste ou siege perileus de la table reonde , ou quel siege nus ne s'estoit assis qu'il n'i moreust .
Ceste aventure veïstes vos aucune foiz .
Cil chevaliers si est li granz lyons qui mostrera en son vivant toute terriane chevalerie , et quant il avra tant fet que il ne sera plus terriens mes esperitielx por quoi il lessera le terrien abit et entrera en la celestiel chevalerie .
dist Mellins de cel chevalier que vos avez aucune foiz veu come cil qui mout savoit des choses qui estoient a avenir , et neporec tot soit il ore que cil chevaliers ait en soi plus proesce et hardement que autres n'ait sachiez de voir que s'il se menoit jus a pechié mortel dont Nostre Sires le gart par sa pitié il ne feroit en ceste queste ne que uns autres simples chevaliers , car cist servises ou vos estes entré n'apartient de riens as terriennes choses , mes as celestiex .
Donc vos poez veoir que qui veut venir a perfection d'aucune chose il li covient avant espurgier et netoier de toutes ordures terriennes .
Si que li anemis ne parte en lui de nule chose , et en tel maniere quant il avra dou tout renoié l'anemi , et il sera netoiez et mondez de touz pechiez mortiex , lors porra il maintenant seurement entrer en ceste queste et en cest haut servise , et s'il est tiex qu'il soit de si foible creance et de si povre qu'il cuide plus fere par sa chevalerie que par la grace de Nostre Seignor sachiez qu'il ne s'en partira ja sanz honte .
»  parloit li preudons a Lancelot , et le tint en tel maniere .iii. jorz , avec lui se tint mout Lancelot a beneuré de ce que Diex l'avoit amené cele part a cel preudome qui si bien l'avoit e qu'il en cuidoit mielz valoir toz les jorz de sa vie .
Quant li quarz jorz fu venuz si manda li preudons a son frere qu'il li envoiast armes et cheval a un chevalier qui o lui avoit demoré , et il en fist sa requeste del tout veraiement .
Au quint jor quant Lancelot ot oïe messe , et il fu armez et montez ou cheval il se parti dou preudome plorant , et mout li requist por Dieu qu'il priast por lui que Nostre Sires ne l'oubliast tant qu'il revenist a sa premiere maleurté , et il li promet que si feroit il , si se part atant de laienz .
il se fu partiz dou preudome si chevaucha jus a hore de prime par la forest , et lors encontra .i. vaslet qui li demanda : « Sire chevaliers donc estes vos ? - Je sui , fait il , de la meson le roi Artus .
- Et coment avez vos non dites le moi .
» Et il dist qu'il a non Lancelot del Lac .
« Lancelot , fet il , a non Dieu vos n'aloie je mie querant , car vos estes .i. des plus maleureus chevaliers dou monde .
- Biax amis , fet Lancelot , coment le savez vos ? - Je le sai bien , fait li vaslez .
N'estes vos celui qui le saint Graal vit venir devant lui et fere apert miracle ? Ne onques por sa venue ne se remua ne plus que se ce fust uns mescreanz ? - Certes , fet Lancelot , je le vi si ne me remuai , si m'en poise plus que bel ne m'en est .
- Ce n'est pas merveille , fet li vaslez , se il vos em poise , car certes vos mostrastes bien que vos n'estiez pas preudome ne verais chevaliers , mais desloiaux et mescreanz , et puis que vos honor ne li vousistes fere de vos meïsmes ne vos merveilliez pas se honte vos en vient en ceste queste ou vos estes entrez avec les autres preudomes .
Certes mauvés failliz mout poez avoir grant duel qui soliez estre tenuz au meillor chevalier dou monde , or estes tenuz au plus mauvés et au plus desloial .
»  il ot ceste parole si ne set que dire , car il se sent a forfet de ce donc li vaslez l'acuse , et toute voies dit il : « Biax amis tu me diras or ce que tu voldras et je l'escouterai , car nus chevaliers ne se doit corrocier de chose que vaslez li die .´ se trop grant honte ne li dit .
- A l'escouter , fet li vaslez , estes venuz , car de vos n'istra jamés nul autre preu , si soliez estre la flor de terriane chevalerie .
Chetis bien estes enfantosmez par cele qui ne vos aime ne ne prise se petit non , ele vos a si atorné que vos avez perdue la joie des ciex , et la compaignie des anges , et toutes honors terriannes , et estes venuz a toutes hontes recevoir .
» Il n'ose respondre comme cil qui a tant de corroz qu'il voldroit bien estre morz , et li vaslez le vet laidenjant et honissant et disant la greignor vilanie qu'il puet , et il l'escoute toute voies come cil qui est tant entrepris qu'ne l'ose nes regarder .
Et quant li vaslez est lassez de dire li ce qu'il volt , et il voit qu'il ne respondra mie si s'en vet tout son chemin , et Lancelot nel resgarde onques , ainz s'en vet plorant et dolousant et priant Nostre Seignor qu'il le rameint a tele voie qui profitable li soit a l'ame , car ce set il bien que il a tant meffet en cest siecle , et tant mesesré vers son creator que se la misericorde Nostre Seignor n'est trop grant il ne porra jamés trover pardon .
Si est a tant menez que la voie devant ne li plot onques tant que ceste ne li plaise assez plus .
il a chevauchié jus au midi si voit devant lui fors dou chemin une petite meson , il torne cele part , car il set bien que ce est hermitage .
Quant il est jusque la venuz si voit une petite chapele en une petite meson , et devant a l'entree si seoit .i. viel home vestu de robe blanche en semblance d'ome de religion , et fesoit trop merveilleux duel , et disoit : « Biau sire Diex por quoi avez vos ce soffert ? Ja vos avoit il si longuement servi , et tant s'estoit travailliez en vostre servise .
» Quant Lancelot voit le preudome si tendrement plorer si li em prent grant pitié , il le salue , et li dit : « Sire Diex vos gart .
- Diex le face sire chevaliers , fet li preudons , car s'il ne me garde de pres je ne dout mie que li anemis ne me puisse legierement sorprendre , et Diex vos gart dou pechié ou vos estes , car certes vos en estes plus malbailliz que chevalier que je sache .
» Quant Lancelot entent ce que li preudons dit si descent , et pense qu'il ne se partira mes hui de laienz , ainz se conseillera a cel preudome qui bien le conoist ce li est avis as paroles que cil li dit , lor atache son cheval a .i. arbre et vet avant , et voit que dedenz l'entree dou mostier se gisoit mort par semblant .i. home chanu vestu de chemise blanche et deliee , et delez lui une haire aspre et poignant .
Lancelot voit ce si se merveille mout de la mort au preudome , et pense qu'il ne s'em partira huimés , il s'asiet et demande coment il est mort , et cil li dit : « Sire chevaliers je ne sai , mais je voi bien qu'il n'est pas morz selonc Dieu ne selonc ordre , car en tel ordre come vos le veez ne puet nus tiex hons morir qui n'ait religion enfrainte , et por ce sai je bien que li anemis li a fet cest asaut por quoi il est morz .
Si est trop grant domage ce me semble , car il a bien demoré ou servise Nostre Seignor plus de .xxx. anz .
- Par Dieu , fet Lancelot , cist domages me semble trop grant , et de ce qu'il a son servise perdu , et de ce qu'il a en tel aage esté sorpris de l'anemi .
» Lors entre li preudons en sa chapele , et prent .i. livre et une estole et vient fors , et comence a conjurer l'anemi .
Quant il a grant piece leu et conjuré il resgarde et voit l'anemi devant lui en si laide figure qu'il n'a cuer d'ome ou monde qui poor n'en eust .
« Tu me travailles trop , fet l'anemis , or m'as .
Que me veuz tu ?? - Je voil , fait il , que tu me dies coment cist miens compainz est morz , et s'il est periz ou sauvez , coment puet ce estre , fet li preudons , il me semble que tu me mentes , car einsi nel comande pas nostre ordre , ainz le vee tout plainement que nus ne veste chemise de lin , et qui la vest il trespasse ordre .
Et qui en trespassant ordre muert ce n'est mie bien ce me semble .
- Je te dirai , fet li anemis , coment il est alé de lui , tu sez bien qu'il estoit gentilx hons et de haut lignage , or a encor neveuz et nieces en cest païs .
Si avint avant ier que li quens del Val comença guerre contre .i. suen neveu qui avoit non Agaran .
Quant la guerre fu comenciee Agarans qui auques s'en veoit au desoz ne sot que fere , si s'en vint conseillier a son oncle que tu voiz ci , et le pria si doucement qu'il s'en issi de son hermitage et s'en ala o lui por maintenir la guerre contre le conte , si revint a ce qu'il selt jadis fere , ce est armes porter .
Et quant il fu assemblez a ses parenz si le fist si bien de toute chevalerie que li quens fu pris a la tierce jornee qu'il assemblerent , et lors firent pes encontre le conte Agaran , et dona li quens bone seurté que jamés nel guerreeroit .
Quant la guerre fu apesiee et faillie si revint li preudons a son hermitage , et recomença li preudon son servise qu'il avoit maintenu maint jor .
Mes quant li quens sot qu'il avoit esté desconfiz par lui si pria a .ii. de ses neveuz qu'il l'en venjassent , et il distrent que si feroient il .
Il vindrent maintenant ceste part , et quant il furent descenduz devant ceste chapele si virent que li preudons estoit ou secré de la messe si ne l'oserent mie assaillir en tel point ainz distrent que il atendroient tant qu'il issist de laienz , si tendirent .i. paveillon devant .
Et quant ce fu chose qu'il ot dit son servise , et il fu issuz de la chapele si distrent qu'il ert morz , si le pristrent et trestrent lor espees , et quant il li cuiderent la teste couper errant cil qu'il avoit toz dis servi mostra sus lui si apert miracle qu'il ne porent sus lui ferir cop dom il li poïssent maufere , et si n'avoit vestu fors sa robe , et despeçoient ausi sus lui lor espees et rebouchoient com s'il ferissent sor une enclume .
Si i ferirent tant que lor espees furent toutes despeciees , et il furent lassé et travailliez des cous qu'il li avoient doné .
Ne il ne li avoient encor fet tant de mal que sans fust issuz de lui .
il virent ce si furent tuit desvé , et distrent par ire et par mautalent qu'il porteroient esche et fusil et alumeroient le feu ci devant , et distrent qu'il l'ardroient , car encontre feu ne dureroit il pas , si le despoillierent tout nu et li osterent la haire que vos veez .
Et quant il se vit einsi nuz si en ot honte et vergoigne de soi meïsmes , si lor pria qu'il li baillassent aucun garnement qu'il ne se veïst si vilainnement com il estoit .
Cil furent felon et cruel , et distrent que il ne vestiroit jamés de linge ne de lange , ainz morroit , quant il oï ce si comença a sozrire et respondi : “ Coment , fist il , cuidiez vos que je puisse morir par cest feu qui ci est apareilliez por moi ?? - Vos n'en avroiz ja , font il , se la mort non .
- Certe , fet il , seignor se Nostre Sires plest que je muire ce me plest mout .
Mes se g'i muir ce sera plus par la volenté de Jhesucrist que par le feu , car cist feus n'avra ja tant de pooir desus moi que poil de moi en soit brullez .
Ne il n'a ou monde chemise si deliee se je l'avoie vestue et puis entrasse atout el feu que ja en fust maumise ne empiriee .
” Quant il oïrent ceste chose si tindrent tout a fable quan qu'il disoit , et neporquant li .i. d'els dist qu'il verroit par tens se ce porroit estre voirs .
Si osta sa chemise de son dos et li firent vestir , et tantost le giterent ou feu qu'il avoient fet si grant qu'il dura des hier matin jus a ersoir tout tart , et quant il fu estainz il troverent sanz faille le preudome mort , mes il avoit la char si saine et si nete come vos poez veoir .
Ne la chemise qu'il avoit vestue ne fu autrement empiriee que vos poez veoir , et quant il virent ce si furent mout espoanté , si l'osterent de la et l'aporterent en ceste place ou vos le veez ore , et mistrent sa haire lez lui et s'en alerent a tant .
Et par cestui miracle que cil qu'il avoit servi a fet por lui puez tu veoir apertement qu'il n'est pas periz , mes sauvez .
Si m'en irai atant , car bien t'ai devisé ce donc tu estoies en doute .
» Et si tost com il ot ce dit si s'en ala abatant les arbres devant lui , et fesant la greignor tempeste dou monde , si que il sembloit que tuit li anemi d'enfer s'en alassent par la forest .
li preudons ot ceste aventure si est assez plus liez que devant , il prent le livre et l'estole et vient au cors , et le comence a besier , et dist a Lancelot : « Par foi biau miracle a Nostre Sires mostré por cest home qui je cuidoie que fust morz en aucun pechié mortel .
Mes non est Dieu merci , ainz est sauvez si com vos meïsme poez avoir oï .
- Sire , fet Lancelot , qui fu cil qui tant a parlé a vos ? Son cors ne poi je veoir , mes sa parole oï je bien qui est si laide et si espoantable qu'il n'est nus qui grant poor n'en deust avoir .
- Sire , fet li preudons , poor en doit l'en bien avoir , car il n'est nus qui tant face a douter come cil .
Car ce est cil qui done a home conseil de perdre cors et ame .
» Lors set bien Lancelot qui cil est a qui il parole , et li hermites dit qu'il li face compaignie a guetier cel saint cors , et demain li aït tant qu'il l'ait enterré , et il dist que si fera il volentiers , et mout est liez de ce que Diex l'a amené en leu de servir cors de si preudome com il est .
Il oste ses armes et les met en la chapele , et vient a son cheval et li oste le frain et la sele , puis s'en revient au saint preudome por fere li compaignie .
Et quant il sont ensemble assis il li comence a demander : « Sire chevalier n'estes vos Lancelot dou Lac ?? » Et il dist oïl .
« Et que alez vos querant einsi armez com vos estes ?? - Sire je vois o mes autres compaignons quierre les aventures dou saint Graal .
- Certes , fet li preudons , quierre les poez vos mes au trover avez vos failli .
Car se li sainz Graax venoit devant vos je ne cuit pas que vos le poïssiez veoir ne plus que uns avugles feroit une espee qui devant les eulz li seroit .
Et neporquant maintes genz on demoré en teniebres de pechié lonc tens et en obscurté que Nostre Sires rapeloit puis a veraie lumiere si tost com li cuer i entendoient .
Nostre Sires n'est pas lenz de secorre son pecheor si tost com il voit et aperçoit qu'il se torne vers lui en cuer ou en pensee ou en aucune bone oevre .´ il le vient tost visiter .
Et se cil a garni son chastel et netoié einsi com pechierres doit fere .´ il descent et repose en lui , ne puis n'a li pechierres garde qu'il s'em parte s'il ne le chace fors de son ostel , mes s'il i apele autre qui contrere li soit il s'em part , com cil qui plus n'i puet demorer quant cil i est aquilliz qui toz dis le guerroie .
elot cest essample t'ai mostré por la vie que tu as si longuement menee puis que tu chaïs en pechié .
Ce est a dire puis que tu receus l'ordre de chevalerie .
Car devant ce que tu fusses chevaliers avoies tu en toi herbergiees toutes les bones vertuz si naturelment que je ne sai juene qui poïst estre tes pareuz .
Car tout premierement avoies tu virginité herbergiee en toi si naturelment que onques ne l'avoies enfrainte ne en volenté ne en oevre , solement , en volenté ne l'avoies tu pas enfrainte , car maintes foiz avint que quant tu pensoies a la volenté de la colpe charnel en quoi virginitez est corrompue .´ tu escopissoies en despit et disoies que ja en ceste maleurté ne charroies , et lors affermoies tu que il n'ert nule si nete chevalerie com d'estre virges , et d'eschiver luxure , et garder son cors netement , aprés ceste vertu qui tant est haute avoies tu humilité , et aloies doucement et soef le chief enclin , humilité ne fet pas ausi com fesoit li phariseux qui disoit quant il oroit au temple : “ Biau sire Diex je te rent graces et merciz de ce que je ne sui pas ausi mauvés ne ausi desloiax come sont mi voisin .
” Tiex n'estoies tu pas , ainz sembloies le publican qui n'osoit nes regarder s'ymage que Diex ne se corrouçast a lui por ce qu'il estoit trop pechierres , ainz estoit loign de l'autel , et batoit sa colpe et disoit : “ Biau sire Diex Jhesucrist aiez merci de cest pecheor .
” En tel maniere se doit maintenir qui veut acomplir les huevres d'umilité , einsi faisoies tu quant tu estoies damoisiaux .
Car tu amoies et cremoies ton creator sor toutes choses , et disoies que l'en ne devoit nule terriane chose douter , mes l'en doit douter celui qui puet destruire cors et ame et bouter en enfer .
ces .ii. vertuz que je t'ai devisees avoies tu en toi souffrance .
Souffrance si est semblable a esmeraude qui toz jorz est vert .
Car soffrance n'avra ja si fort temptacion que ele puisse estre vaincue , ainz est toz dis verdoianz et en une meïsme force .
Ne ja nus n'ira contre li que ele n'emport toz dis la victoire et l'anor , car nus ne puet si bien vaintre l'anemi com par soffrir .
Quel pechié que tu feïsses par defors ce sez tu bien en ta pensee que ceste vertu avoies tu en toi herbergiee trop naturelment .
avoies tu une autre vertu herbergiee en toi si naturelment come se ele te venist de nature .
Ce ert droiture .
Droiture si est une vertu si fort et si puissant que par li sont toutes choses tenues en droit point .
Ne ja nule foiz ne se changera , et a chascun rendra ce qu'il avra deservi , et ce que droiture li aportera .
Droiture ne done a nului par amor , ne ne tolt par haine , ne ja n'espergnera ami ne parent , ainz s'en ira toz jorz selonc la ligne de droiture en tel maniere que ja ne changera fors de droite voie por aventure qui aviegne .
ceste vertu eus tu en toi charité si hautement herbergiee que ce ert mer .
Car se tu eusses toutes les richesses del monde entre mains tu les osases bien doner por amor dou criator , lors estoit li feus dou saint esperit chaut et ardant en toi , et estoies volenteïs et ententis en cuer et en ame de tenir ce que ces vertuz t'avoient presté .
Einsi garniz de toutes bontés et de toutes vertuz terriennes entras tu ou haut ordre de chevalerie .
Mes quant li anemis qui primes fist home pechier , et le mena a damp te vit si garniz et si coverz de toutes parz , et ot poor qu'il ne te porroit sorprendre en nule maniere , si veoit apertement que trop esploitast bien a son oes se il te poïst metre fors d'aucun de cez poinz ou tu estoies .
Il vit que tu estoies ordenez a estre serjanz Nostre Seignor , et fus mis en si haut servise que jamés ne te deusses abessier si que au servise de l'anemi .
Si te douta mout a assaillir por ce que sa peine i cuida perdre , lors s'apensa en mainte maniere coment il te porroit decevoir , et tant qu'au darreain li fu avis qu'il t'i porroit plus tost mener par fame que par autre chose a pechier mortelment , et dist que li premiers peres avoit esté deceuz par fame , et Salemons li plus sages de toz les terriens , et Sanson Fortin li plus forz de touz homes , et Absalon li filz David li plus biax hons dou siecle .
“ Et puis , fist il , que tuit cil en ont esté deceu et honi .´ il ne me semble mie que cist enfes i deust avoir duree .
”  entra li anemis en la reïne Guenievre qui ne s'ert pas bien fete confesse puis que ele entra primes en mariage , et l'esmut a ce que ele te resgarda volentiers tant com tu demoras en son ostel le jor que tu fus chevalier .
Quant tu veïs que ele te resgarda si i pensas , et maintenant te feri li anemis d'un de ses darz a descovert si durement qu'il te fist chanceler .
Chanceler te fist il si que il te fist chanceler fors de droite voie , et guenchir .
Et entrer en cele que tu ne conoissoies mie , ne n'avoies onques coneue .
Ce fu en la voie de luxure , ce fu en la voie qui gaste cors et ame si merveilleusement que nus nel puet tres bien savoir qui essaié ne l'a .
Des lors te toli li anemis la veue , et si tost com tu eus tes eulz eschaufez de l'ardor de luxure , maintenant en chaças humilité , et atresis orgueil , et vousis aler teste levee ausi fierement come un lyon .
Et deïs en ton cuer que tu ne devoies riens prisier , ne ne priseroies jamés se tu n'avoies ta volenté de cele que tu veoies si bele .
Quant li anemis qui ot toutes les paroles si tost come la langue les a dites conut que tu pechoies en pensee et en volenté si entra lors touz dedenz toi , et en fist aler celui que tu avoies si longuement ostelé , einsi te perdi Nostre Sires qui t'avoit norri et escreu , et garni de toutes bones vertuz , et t'avoit si haut levé que en son servise t'avoit mis .
Si que quant cil quida que tu fusses ses serjanz , et le servisses des biens qu'il t'avoit prestez .
Tu le lessas maintenant .
Si que quant tu deus estre serjanz Jhesucrist tu devenis serjanz au deable , et meïs en toi tant des vertuz de l'anemi com Nostre Sires i avoit mises des soes .
Car contre virginité et chasteé herberjas tu luxure qui confont l'une et l'autre .
Et contre humilité receus tu orgueil come cil qui ne prisoit nus hom avers soi .
enchaças toutes les autres vertuz que je t'ai nommees , et acoillis celes qui contreres li estoient , et neporec Nostre Sires avoit mis tant de bien en toi qu'il ne pooit estre que de cele grant plenté n'i eust aucune chose de remanant .
De cel remanant que Diex te lessa as tu fetes les granz proesces par les estranges terres donc toz li monz parole , or gardes que tu peusses puis avoir fet , se tu eusses toutes ces vertuz sauvees en toi .´ tu n'eusses mie failli a achever les aventures dou saint Graal donc tout li autre sont ore en peine , ainz eusses tant mené a fin com nus hons sanz le verai chevalier porroit fere .´ li oil ne te fussent pas avuglé devant la face ton seignor , ainz le veïsses apertement .
Et toutes ces choses t'ai je dites por ce que je sui dolenz que tu i es si maubailliz et honiz que jamés en leu ou tu viengnes n'avras honor , ainz te diront vilanie tuit cil qui la verité savront coment il t'est avenu en la queste .
Et neporquant tu n'as mie tant meserré que tu ne puisses trouver pardon se tu veuz crier merci a celui de bon cuer qui t'avoit si hautement garni , et t'avoit apelé a son servise .
Mes se tu nel fesoies de bon cuer je ne te loeroie mie que tu alasses avant en ceste queste , car bien saches que nus n'i est entrez qui sanz honte s'em parte se il n'est veraiement confés , car la queste n'est mie des terrianes choses , mes des celestielx , et qui ou ciel velt entrer orz et conchiez il en est trebuchiez si felonnessement qu'il s'en sent a toz les jorz de sa vie .
Ausi est de cels qui en ceste queste sont entré ort et conchié des vices terriens qu'il ne savront tenir ne voies ne sentiers , ainz vont foloiant par les estranges terres .
Si est avenue la semblance de l'evangile la ou ele dit : “ Il fu jadis .i. preudons riches qui ot apareillié a fere noces et semonst ses amis et ses parenz et ses voisins .
Quant les tables furent mises si envoia ses mesages a cels qu'il avoit semons , et lor manda qu'il venissent car tout ert prest .
Cil targierent et demorerent tant qu'il ennoia au preudome .
Et quant il vit qu'i ne vendroient pas si dist a ses serjanz : "'Alez de ci et cornez par les rues et par les chemins et dites as povres et as riches et as estranges et as privez qu'il viegnent mengier , car les tables sont mises , et tout est prest .
'" Cil firent le comandement lor seignor , et en amenerent tant avec aux que la meson fu pleine .
Quant il furent tuit assis li sires resgarda entre les autres si vit un home qui n'ert pas vestuz de robe de noces .
Il vint a lui et li dist : "'Biax amis que queïstes vos ceeinz ?? - Sire g'i vign ausi come li autre .
- Par foi , fist li sires , non feïstes , car il sont venuz plein de joie et de feste , et vestu come l'en doit fere a noces .
Mes vos qui avez aportee nule chose qui aparteingne a feste n'i devez pas entrer .
'" Maintenant le fist giter de son ostel , et dist oiant touz qui as tables seoient qu'il avoit semons .x. tanz de gent qu'il n'avoit venu a ses noces .
Donc l'en puet veraiement dire que mout i a des apelez , et poi des esleuz .
”  semblance donc l'evangile parole poons nos veoir en cele queste .
Car par les noces qu'il fist crier poons nos entendre la table dou saint Graal ou li preudome mengeront , li verai chevalier , cels que Nostre Sires trouvera vestuz de robe de noces .
Ce est de bones graces et de bones vertuz que Diex preste a cels qui le servent , mes cels qu'il trovera desgarniz et desnuez de veraie confession , et de bones oevres ne fera il pas recevoir , ainz les fera il giter de la compaignie des anges , si qu'il recevront autant de honte et de vergoigne com li autre recevront d'onnor .
» Ata se test et resgarde Lancelot qui plore si durement com s'il veïst devant lui tout le monde mort , come cil qui tant est dolenz qu'il ne set que il doie devenir , et quant il a grant piece regardé il demanda s'il a esté confés puis qu'il entra en la queste , et il respont a peine , et dit oïl , si li conte tout son estre , et les .iii. paroles que cil li avoit devisees , et la senefiance des .iii. choses .
Quant li preudons ot ce qu'il li dit , si li dist : « Lancelot je te requier sor la crestienté que tu as , et sus l'ordre de chevalerie que tu receus ja a lonc tens que tu me dies laquele vie te plest plus , ou cele que tu eus jadis , ou cele ou tu es novelement entrez .
- Sire je vos di sor mon criator que cest novel estre me plest .c. tanz plus que li autres ne fist onques .
Ne jamés tant come je vive n'en quier partir por aventure qui aviegne .
- Or ne t'esmaier donc , fet li preudons , car se Nostre Sires voit que tu li requieres pardon de bon cuer .´ il t'envoiera tant de grace que tu li seras temple et ostel , et qu'il se herbergera dedenz toi .
» En tex paroles trespasserent tout le jor , et quant la nuiz fu venue si mengierent pain et cervoise qu'il troverent en l'ermitage , puis alerent couchier devant le cors , et dormirent petit , car il pensoient assez plus as celestielx choses que as terriennes .
matin quant li preudons ot enfoï le cors devant l'autel .´ si entra en l'ermitage , et dit qu'il ne s'em partira jamés jor de sa vie , ainz i serviroit son seignor celestiel , et quant il vit que Lancelot volt prendre ses armes il li dist : « Lancelot je vos comant en non de sainte penitance que vos la haire a cest saint cors vestez des ore mais , et je vos di que tiex biens vos en vendra que jamais ne pecheroiz mortelment tant com vos l'aiez entor vos , ce vos doit mout aseurer .
Et encor vos commant je que tant com vos seroiz en ceste queste ne mengiez de char ne ne bevez de vin , et alez toz jorz au mostier oïr le servise de Nostre Seignor se vos estes en leu que vos le puissiez fere .
» Et il reçoit cest comandement ou non de penitance , et se despoille voiant le preudome , et reçoit decepline de bone volenté , puis prent la haire qui mout estoit aspre et poingnant , et la met en son dos , et vest sa robe par desus .
Et quant il est apareilliez il prent ses armes et monte , et demande congié au preudome , et cil li done volentiers , mes mout le prie de bien fere , et qu'il ne lest en nule maniere qu'il ne soit chascune semaine confés , si que li anemis n'ait pooir de lui maufere , et il dit que si fera il , si se part de laienz et chevauche par la forest toute jor jus a hore de vespres sanz aventure trover qui a conter face .
Aprés vespres encontra une damoisele qui chevauchoit .i. palefroi blanc , et venoit grant oirre .
Et la ou ele voit Lancelot si le salue , et li dist : « Sire chevaliers ou alez vos ? - Certes , fet il , damoisele je ne sai , fors la ou aventure me conduira , car je ne sai mie bien quel part je puisse trover ce que je vois querant .
- Je sai bien , fait ele , que vos querez .
Vos en fustes jadis plus pres que vos n'estes ore , et si en estes plus pres que onques mes ne fustes se vos vos tenez en ce ou vos estes entrez .
- Damoisele , fet il , ces .ii. paroles que vos me dites me semblent estre contraires .
- Ne vos chaut , fet ele , vos le verroiz encore plus apertement que vos nel veez ore .
Ne je ne vos ai chose dite que vos encore bien n'entendez .
»  cele ot ce dit et ele s'en volt aler il li demande ou il porra huimés herbergier .
« Vos ne troveroiz , fait ele , anuit ostel , mes demain le troveroiz tel com mestier vos sera , et lors avroiz secors de ce donc vos estes en doutance .
» Il la comande a Dieu et ele lui , si se part li uns de l'autre , et chevauche tout le chemin parmi le bois , et tant qu'il li anuite a l'entree de .ii. chemins forchiez ou il avoit une croiz qui fu ou departement des .ii. voies .
Quant il voit la croiz si fu mout liez de ce qu'il l'a trouvee , et dist que meshui sera ilec ses ostiex , si l'encline et descent et osta son hiaume , et osta a son cheval le frain et la sele , et lesse pestre , et oste son escu de son col , et s'agenoille devant la croiz , et dit ses proieres et ses oroisons , et prie celui qui en la croiz fu mis por qui honor et remembrace ceste fu mise ci qu'il le gart en tel maniere qu'il ne chiee en pechié mortel , car il ne doute tant nule chose come il fait le renchaoir .
Quant il ot fete s'oroison et prié Nostre Seignor grant piece si s'acoute sor une pierre qui est devant la croiz , et il avoit talent de dormir , car il estoit las et travailliez del geuner et dou vesllier , et por ce li avint qu'il s'endormi maintenant qu'il fu acoutez seur le perron .
il fu endormiz si li fu avis que devant lui venoit .i. home toz avironnez de estoiles , et avoit en sa compaignie .vii. rois et .ii. chevaliers , et avoit une coronne d'or en sa teste .
Quant il estoient venuz devant Lancelot si s'arestoient et aoroient la croiz , et fesoient ilec lor afflictions , et quant il avoient esté grant piece a oroisons si s'aseoient tuit , et tendoient tuit les mains vers le ciel , et disoient a haute voiz : « Pere des cielx vien nos visiter , et rent a chascun ce qu'il avra deservi , et nos met en ton ostel en la maison ou nos desirrons tant a entrer .
» Quant il avoient ce dit si se tesoient tuit , lors resgardoit Lancelot vers le ciel et veoit les nues ovrir et en issoit .i. home a grant compaignie d'anges , et descendoit sus ax , et donoit a chascun sa beneïçon , et les clamoit serjanz bons et loiax et lor disoit : « Mes ostiex est apareilliez a vos toz , entrez en la joie qui ja ne faudra .
» Et quant il avoit ce fet si venoit a l'ainzné des .ii. chevaliers , et disoit : « Tu ne m'as pas esté amis , mes guerriers , fui de ci , j'ai perdu quan que je avoie mis en toi .
Je te di que je te confondrai se tu ne me renz mon tresor .
» Quant il ooit ceste parole si s'enfuioit d'entre les autres , et crioit merci tant dolenz que nus plus , et li hons li disoit : « Se tu velz je t'amerai .
Se tu velz je te harrai .
» Et cil se depart maintenant de la compaignie .
Et li hons qui devers les cielx descendoit venoit au plus juene chevalier de toz et li donoit eles , et li disoit : « Biax filz or puez voler sus tote chevalerie .
» Et cil començoit a voler , et devenoient ses eles si granz et si merveilleuses que toz li monz en estoit coverz .
Si s'en aloit contremont vers les nues , et maintenant ovroit li ciex por lui recevoir , et il entroit enz sanz plus demorer .
avint a Lancelot qu'il vit ceste avision en son dormant .
Quant il vit qu'il fu jorz il a levé sa main et fist croiz en son front et se comandoit a Nostre Seignor , et dist : « Biax peres Jhesucrist qui es verais sauverres et verais conforz a toz cels qui de bon cuer te reclaiment .
Sire toi aor je et rent graces et merciz de ce que tu m'as garanti et delivré des granz hontes et des granz anuiz qu'il me covenist a soffrir se ta grant debonereté ne fust .
Sire je sui ta creature qui tu as mostree si grant amor que quant l'ame de moi estoit apareilliee d'aler en enfer et en perdicion pardurable .´ tu par ta pitié m'en as gité et rapelé a toi conoistre et criembre , Sire par ta pitié ne la lai aler fors de droite voie .
Mes garde moi de si pres que li anemis qui ne bee fors a moi decevoir ne me truist fors de tes mains .
» Quant il a ce dit si se redrece en son estant et vient a son cheval et li met la sele et le frain , si lace son hiaume et prent son escu et sa lance , et monte , et se met en sa voie ausi com il avoit fet le jor devant , et pense a ce qu'il avoit veu en dormant , car il ne set onques a quoi ce puet torner , si le savroit volentiers s'il pooit estre .
Quant il a chevauchié jus a midi si se senti mout chauz , lors encontra en une valee le chevalier qui ses armes en avoit aporté avant hier .
cil le vit venir si nel salua pas , ainz li dist : « Garde toi de moi Lancelot car tu es morz se tu ne te puez de moi deffendre .
» Si li vient le glaive aloignié , et le fiert si durement qu'il li perce l'escu et le hauberc , mes en char nel touche , et Lancelot qui son pooir i met le fiert si durement qu'il abat lui et le cheval a terre si felenessement qu'a poi qu'il ne li a le col brisié , il point oultre et revient arriere et voit le cheval qui ja se relevoit , et il le prent au frain si le meine a .i. arbre , et l'atache por ce que li chevaliers le truist prest quant il se relevera .
Quant il a ce fet si se met a la voie , et chevauche jus au soir , et lors fu vains et las com cil qui n'avoit mengié de tot le jor , ne de l'autre devant .
Si ot chevauchié .ii. granz jornees qui assez l'orent grev et travaillié .
Tant a chevauchié qu'il vint par devant un hermitage qui estoit en une montaingne , il regarde cele part et voit devant l'uis seoir .i. hermite vielz hons et anciens , et il estoit mout liez , si le salue , et cil li rent son salu bel et cortoisement .
« Sire , fet Lancelot , porriez vos herbergier .i. chevalier errant ? - Biau sire , fet li preudons , s'il vos plest je vos herbergerai huimés au mielz que je porrai , et vos donrai , fet li preudons , a mengier de ce que Diex nos a presté .
» Et il dit qu'il ne demande mielz , et li preudons prent le cheval et le meine en .i. apentiz qui estoit devant son ostel , et li oste il meïsmes la sele et le frain , et li done de l'erbe dom il avoit laienz a plenté , et puis prent le glaive et l'escu Lancelot et le porte en son ostel .
Et quant il est touz desarmez li preudons li demande s'il a oï vespres , et il dist qu'il ne vit home ne fame ne meson ne recet fors un sol home qu'il encontra ore a midi , lors s'en entre li preudons en sa chapele , et apele son clerc et comence vespres dou jor et puis de la mere Dieu .
Et quant il ot ce dit qui au jor apartenoit si s'en issi de la chapele , lors demande a Lancelot qui il estoit et de quel païs , et il li devise son estre , et ne li çoile mie chose qui avenue li soit del saint Graal .
Quant li preudons ot ceste aventure sil prent grant pitié de Lancelot car il vit qu'il comença a plorer des lors qu'il conta l'aventure dou saint Graal , lors li requiert ou non de sainte Marie et de sainte creance qu'il li die toute sa confession , et tout son estre , et il dist que si fera il volentiers puis qu'il le velt , si l'en remeine en sa chapele , et li conte toute sa vie einsi com il l'avoit autre foiz contee , puis le requiert por Dieu qu'il le conselt au salu de s'ame .
li preudons ot oïe sa vie et sa confession si le reconforte mout et aseure et li dit tant de bones paroles que Lancelot en est trop plus aeise que devant , lors li dist : « Sire conseilliez moi de ce que je vos demanderai se vos savez .
- Dites , fet li preudons , car il n'est riens donc je ne vos conseil a mon pooir .
- Sire , fet Lancelot , il m'avint en mon dormant anuit que devant moi venoit uns hons toz avironnez d'estoiles , et avoit en sa compaignie .vii. rois et .ii. chevaliers .
» Lors li conte tout mot a mot einsi com il l'avoit veue .
Quant li preudons ot ceste parole si dist : « Ha .´ Lancelot la poïs tu apertement veoir la grant hautesce de ton lignage , et donc tu es descenduz .
Saches veraiement que ci a mout greignor senefiance que maintes genz ne cuident .
Or m'escoute se tu vels , et je te dirai le comencement de ton parenté .
Mes je le prendrai mout loign , car einsi le couvient a fere .
fu aprés la passion Jhesu .xlii. anz que Joseph d'Abarimacie li preudons li verais chevaliers issi de Jerusalem par le comandement Nostre Seignor por preechier et por annoncier la verité de la novele loi et les comandemenz de l'evangile .
Quant il vint a la cité de Sarraz il trova .i. roi paien Ewalac ot a non qui avoit guerre contre .i. suen voisin riche et puissant .
Quant il fu acointiez dou roi il le conseilla en tel maniere qu'il ot la victoire de son anemi , et le vainqui en champ par l'aide que Diex li envoia .
Et maintenant qu'il fu reperiez a sa cité il reçut baptesme de la main Josephés li filz Joseph .
Il ot un serorge qui avoit non Seraphe tant com il fu paiens .
Mes quant il ot sa loi guerpie si ot a non Nasciens .
li chevaliers fu venuz a crestienté et il ot sa loi guerpie il crut si bien en Dieu et tant ama son creator qu'il fu ausi come pilers et fondement de foi , et bien fu aparant chose que il fu preudons et loiax la ou Nostre Sires li dona veoir les granz secrez et les granz repostailles del saint Graal donc onques chevalier n'avoit gueres veu a celui tens se Joseph n'estoit .
Ne puis ne fu chevaliers qui gueres en veïst se ce ne fu ausi come en sonjant .
A cel tens fu avis au roi Ewalac que d'un suen neveu filz Nascien issoit .i. lac grant en tel maniere qu'il li issoit del ventre , et de cel lac issoient .ix. flum don li .viii. estoient d'une grandor et d'une parfondece .
Mes cil qui estoit darreains estoit de lé et de parfont plus grant que tuit li autre , et estoit si rades et si bruianz qu'il n'estoit riens qui le poïst soffrir .
Cil fluns ert troubles ou comencement et espés come boe , et el mileu clers et nez , et en la fin d'autre maniere , car il estoit a cent doubles plus clers que au comencement , et si douz a boivre que nus ne s'em poïst saouler , tiex estoit li darreains des .ix. fluns que je vos ai dit .
resgardoit li rois Ewalac , et veoit un home venir devers le ciel qui portoit le tesmong et la semblance de Nostre Seignor .
Et quant il ert venuz au lac si lavoit dedenz ses mains et ses piez , et en chascun fesoit ausi , et quant il estoit venuz au nuevieme si i lavoit ses mains et ses piez et tout son cors .
Ceste avision vit li rois Mordrains en son dormant , si t'en mostrerai ore la senefiance que ce fu a dire , li niés le roi Mordrain donc le lac issoit ce fu Celydoines li filz Nasciens que Nostre Sires envoia en ceste terre por confondre et por combatre contre les mescreanz , cil fu veraiement des serjanz Dieu , cil fu veraiement chevaliers Jhesucrist .
Cil sot le cors des estoiles , et la maniere del firmament et des planetes autant ou plus que li philosophe .
Et par ce qu'il en fu ausi come science en engin vint il devant toi avironnez d'estoiles .
Ce fu li premiers rois crestiens qui maintint le roiaume d'Escoce .
Il fu veraiement lac , et en lui pot l'en puisier toz les poinz et toute la force de divinité .
De celui lac issirent .ix. fluns .
Ce furent .ix. persones d'omes qui sont descenduz de celui .
Non mie qu'il soient tuit si vaillanz est descenduz li uns de l'autre par droite engendreure .
De ces .ix. sont li .vii. roi , et li dui chevalier , li premiers rois qui issi de Celidoyne ot non Narpus , et si fu preudome , et mout ama sainte eglyse , li autres ot non Nasciens en remembrance de son ayel , en celui se herberja Nostre Sires si naturelment que l'en ne savoit en son tens nul plus preudome , li tierz rois aprés ot non Elyen le Gros .
Cil vousist mielz estre morz qu'il vousist riens fere contre son creator , li quarz ot non Elays preudons et loiaux et douta Nostre Seignor sor toutes choses , ce fu cil qui onques a son escient ne corroça son seignor celestiel , li quinz aprés ot non Janaans bons chevaliers et loiax et hardiz plus que nus hom .
Cil ne fist onques a son cuidier chose donc il corroçast Nostre Seignor .
Cil se parti de cest païs et s'en ala en Gaule , et vint maindre en cest païs , et ot a fame la fille le roi d'Illande .
Si fu si preudons com tu as oï , quant tu trovas a la fontainne le cors de ton ayel .
De celui issi li rois Bans tes peres qui assez fu plus preudons et de sainte vie que maintes genz ne cuiderent , qui cuiderent que le duel de sa terre l'eust mort , mes non fist .
Ainz avoit toz les jorz de sa vie requis Nostre Seignor qu'il le donast partir de cest siecle quant il l'en requerroit .
Si mostra Nostre Sires que il avoit oïe sa proiere .
Car si tost com il demanda la mort dou cors il l'ot , et trova la vie de l'ame .
Ces .vii. persones que je t'ai nommees qui sont comencement de ton lignage ce sont li .vii. roi qui aparurent en ton songe .
Qui vindrent devant toi , et ce furent .vii. des fluns qui issirent del lac que li rois Mordrains vit en son dormant .
Et en toz ces .vii. a Nostre Sires lavez ses mains et ses piez .
Or covient que je te die qui sont li dui chevalier qui erent en lor compaignie , li ainznez de cels qui les sivoit ce est a dire qu'il ert descenduz d'els .
Ce es tu , car tu issis dou roi Ban qui estoit li darreains de ces .vii. rois .
il estoient toz assemblez devant toi il disoient : “ Pere des ciax vien nos visiter , et rent a chascun ce qu'il avra deservi , et nos met en ton ostel .
” En ce qu'il disoient : “ Pere vien nos visiter ” t'acoilloient il en lor compaignie , et prioient Nostre Seignor qu'il venist quierre els et toi , por ce qu'il estoient comencement de toi , et racine .
Par ce qu'il distrent : “ A chascun rendés ce qu'il a deservi ” .´ doiz tu entendre qu'il n'ot onques en aux se droiture non .
Et por amor qu'il eussent a toi ne voloient il prier Nostre Seignor fors de ce qu'il devoient , ce est de rendre a chascun son droit .
Quant il orent ce dit il te fu avis que devers le ciel venoit .i. home o grant compaignie d'anges .
Quant il avoit parlé a l'ainzné des .ii. chevaliers et il li avoit dites les paroles donc tu te remembres bien que tu doiz bien prendre sus toi , come celes qui furent dites de toi et por toi .
Car tu senefies celui qui eles estoient dites , il venoit au juene chevalier qui de toi ert descenduz , car tu l'engendras en la fille le roi Pellés , et einsi descendoit il de toi , si le muoit en figure de lyon .
Ce est a dire qu'il le metoit oultre toutes mannieres d'omes terriens , si que nus ne li resemblast ne en fierté ne en pooir .
Et il li donoit eles por ce que nus ne fust si vistes ne si isniax com il estoit .
Ne que nus ne pooit aler si haut ne en proesce ne en autre chose , et il disoit : “ Biau filz or puez aler par tout le monde , et voler sus toute terriane chevalerie .
” Et cil començoit tantost a voler , si devenoient ses eles si granz et si merveilleuses que touz li monz en ert coverz .
Tout ce que vos veiez est ja avenuz de Galaad cel chevalier qui est tes filz , car il est de si haute vie que ce est merveille .
Ne de chevalerie nel puet nus hons resembler , ne toi ne autres , et por ce que il est si hauz alez que nus n'i porroit avenir devons nos dire que Nostre Sires li a doné eles a voler par desus touz les autres , et par lui devons nos entendre le nueme flum que li rois Mordrains vit en son songe qui plus estoit lez et parfonz que tuit li autre ensemble .
Or t'ai dit qui sont li .vii. roi que tu veïs en ton songe , et qui fu li chevaliers qui fu ostez de leur compaignie , et qui fu li derreains a qui Nostre Sires donoit sa grace qu'il le faisoit voler par desus touz les autres .
- Sire , fet Lancelot , ce que vos me dites que li bons chevaliers est mes filz me fet mout esbahir .
- Tu n'en doiz pas estre esbahiz , fet li preudons , ne merveillier t'en , car tu sez bien que la fille le roi Pellés coneus tu charnelment , et ilec engendras tu Galaad que tu engendras en cele damoisele ce t'a l'en dit mainte foiz .
Et cil Galaad que tu engendras en cele damoisele .´ est cil chevaliers qui sist le jor de Pentecoste ou siege perilleux , ce est li chevaliers que tu quiers .
Si le t'ai dit et fet conoistre por ce que je ne voloie pas que tu te preïsses a lui par bataille , car tu le porroies fere pechier mortelment en toi honir del cors , car se tu te prenoies a lui par bataille tu sez bien et puez savoir que ce seroit tantost alee chose de toi , puis que nule proesce ne se prent a la soe .
-  , fet Lancelot , mout m'est grant confort de ceste chose que vos m'avez dite , car il me semble puis que Nostre Sires a soffert que tel fruit est issuz de moi .´ cil qui tant est preudons ne devroit pas soffrir que ses peres quiex qu'il soit alast a perdicion , ainz devroit Nostre Seignor proier nuit et jor qu'il par sa douce pitié m'ostast de la male vie ou j'ai tant demoré .
- Je te dirai , fet li preudons , coment il est .
Des pechiez mortiex porte li peres son fes , et li filz le suen .
Ne li filz ne partira ja as iniquitez au pere .
Ne li peres ne partira ja as iniquitez au filz .
Mes chascuns selonc ce qu'il avra deservi recevra loier , por ce ne doiz tu pas avoir esperance en ton fil , mes solement en Dieu , car se tu de lui requiers aide il t'aidera et secorra en toz leux a toz tes besoinz .
- Puis qu'il est einsi , fet Lancelot , que nus fors Jhesucrist ne me puet valoir ne aidier .´ lui pri je qu'il me vaille et aït , et ne me laist chaoir es mains de l'anemi , si que je li puisse rendre le tresor qu'il me demande .
Ce est l'ame de moi au jor espovantable qu'il dira as mauvés : “ Alez de ci maleoite gent ou feu pardurable .
” Et dira as bons la douce parole : “ Venez avant mi beneoit oir mon pere , li beneoit fil .´ entrez en la joie qui ja ne prendra fin .
” »  parlerent ensemble entre le preudome et Lancelot .
Et quant il fu hore de mengier il issirent de la chapele et s'asistrent en la meson au preudome et mengierent pain et cervoise .
Et quant il orent mengié li preudons fist Lancelot couchier sus l'erbe come cil qui autre lit n'avoit apareillié , et il se dormi asez bien come cil qui las estoit et travailliez , et ne baoit pas tant a la grant aise del monde com il soloit , car s'i i baast il n'i dormist jamés por la terre qui trop ert dure , et por la haire qui ert aspre et poignant aprés la char , mes il est ore a ce menez que ceste mesese et ceste durté li plest tant et embelist qu'il n'essaia onques mes riens qui tant li pleust , et por ce ne li grieve riens que il face .
Cele nuit se dormi et reposa en la meson au preudome .
Et quant li jorz aparut il se leva et ala oïr le servise Nostre Seignor .
Quant li preudons ot chanté si prist Lancelot ses armes et monta ou cheval et comanda son oste a Dieu , et li preudons li pria mout qu'il se tenist en ce que il avoit comencié , et il dist que si feroit il se Diex li donoit santé , si se parti de laienz et chevaucha parmi la forest en tel maniere que il ne tenoit ne voie ne sentier , car il pensoit mout a s'ame et a son estre , et mout se repentoit des granz max qu'il avoit fet par quoi il estoit departiz et gitez de la haute compaignie qu'il avoit veue en son dormant , et ce ert une chose dom il avoit grant poor que il ne chaïst en desesperance .
Mes por ce que il a del tout s'entente en Jhesucrist .´ cuide il encor venir a cel leu dom il estoit gitez , et fere compaignie a cels dom il estoit estrez .
il a chevauchié jus a hore de midi si vint en une grant plaingne qui estoit en la forest , et il voit devant lui .i. chastel fort et bien seant avironnez de murs et de fossez , et devant le chastel avoit .i. pré ou il avoit paveillons tenduz de dras de soie et de diverses colors bien jus a .c. et devant les paveillons avoit bien jus a .v. c. chevaliers et plus sus granz destriers , et avoient comencié .i. grant tornoiement trop merveillex , et estoient les uns covers de blanches armes et li autre de noires .
Ne nule autre diversité d'armes n'avoit entr'ax .
Cil qui avoient les blanches armeures se tenoient par devers la forest , et li autre par devers le chastel .
Si avoient ja comencié le tornoiement trop merveillex , et tant i avoit chevaliers abatuz que ce estoit merveille .
Il resgarde le tornoiement grant piece , et tant qu'il li est avis que cil devers le chastel en ont le peior , et qu'il perdent place , et si ont assez greignor gent que li autre .
Quant il voit ce si se torne devers els com cil qui lor voldra aidier a son pooir .
Il besse la lance et lesse corre le cheval , et fiert le premier si durement qu'il porte a terre lui et le cheval .
Il point oultre et fiert un autre et brise son glaive , mes toute voies l'abat a terre , il met la main a l'espee , et comence a departir granz coux amont et aval par le tornoiement come cil qui de grant proesce estoit , si fet tant en poi d'ore que tuit cil qui le voient li donent le los et le pris del tornoiement , et neporec il ne puet venir au desus de cels qui contre lui sont .
Car tant sont soffrant et endurant qu'il s'en esbahist touz , il fiert sus aus et maille ausi come il feïst sus une piece de fust , mes cil ne font pas semblant qu'il se sentent des coux qu'il lor done .
Ne nule foiz ne reculent , ainz prennent toz dis terre sor els , si le lassent tant en poi d'ore qu'il ne puet tenir espee , ainz est si durement lassez et travailliez qu'il ne cuide jamés avoir pooir de porter armes , et il le prennent a force et l'en en la forest , et le metent dedenz .
Et tuit si compaignon furent maintenant failli , qu'il lor failli d'aide , et cil qui en Lancelot li distrent : « Lancelot nos avons tant fet que vos estes des noz , et que vos estes en nostre prison , si covient se vos en volez issir que vos façoiz nostre volenté .
» Et il lor creante , et il s'em part maintenant , et les lesse en la forest , si s'en vet un autre sentier que celui qu'il avoit autre foiz alé .
Et quant il est grant piece esloignié de cels qui l'avoient pris , et il se pense qu'il a hui esté menez la ou onques mes ne pot estre menez , ce est qu'il ne vint onques mes en tornoiement qu'il ne vainquist .
Ne ne pot estre pris en tornoiement .
il se porpense de ce si comence a fere trop grant duel , et dit que or voit il bien qu'il est plus pechierres que nus autre .
Car son pechié et sa malaventure li a tolue la veue des eulz et le pooir dou cors .
De la veue des eulz est il bien esprovee chose de la venue dou saint Graal qu'il ne porroit veoir .
Del pooir del cors a il bien esté esprouvé , car il ne fu onques mes entre tant de gent com il a esté a cest tornoiement qu'il poïst estre lassez ne travailliez , ainz les fesoit toz foïr de place ou il vousissent ou non , einsi dole et travailliez chevauche tant que la nuit le sorprist en une valee grant et parfonde , et quant il vit qu'il ne porroit parvenir a la montaingne si descent desoz .i. grant pueplier , et oste a son cheval la sele et le frein et s'alege de son hiaume et de son hauberc , et abat sa ventaille .
Maintenant se chouche couche sus l'erbe , et s'endort assez legierement , car il ot le jor esté las et travailliez plus qu'il n'avoit esté pieça mes .
il se fu endormiz il li fu avis que devers le ciel li vint .i. home qui mout resembloit bien preudome , et venoit ausi come corrociez et li disoit : « Hé .´ hom de male foi et de povre creance por quoi est ta volenté si legierement changiee vers ton anemi mortel ?? Se tu ne t'i gardes il te fera chaoir ou parfont puis donc nus ne retorne .
» Quant il avoit ce dit si s'esvanoïssoit en tel maniere que Lancelot ne sot qu'il estoit devenuz , si estoit mout a malaise de ceste parole , mes por ce ne s'esveilloit il pas , ainz li avint einsi qu'il s'endormi , ne ne s'esveilla jus a l'andemain que li jorz aparut clers , lors se lieve et fet le signe de la croiz enmi son front , et se comande a Nostre Seignor , et resgarde tout entor lui , mes il ne voit mie son cheval , et neporec il le quiert tant qu'il le troeve .
Si met la sele et monte si tost com il est atornez .
Quant il s'en vouloit aler il troeve et voit a destre del chemin que pres de lui a une archiee avoit une recluse que l'en tenoit a une des meillors dames dou païs .
Quant il voit ce si dist qu'il est voirement meschaanz , et que ses chemins le destorne voirement de toz biens , car la ou il est ore vint il ersoir de tele hore que bien poïst estre venuz jus ça tout de jorz , et demander conseil de son estre et de sa vie .
Il torne cele part et descent a l'entree , et atache son cheval a .i. arbre et oste son escu et son hiaume et s'espee et met tot devant lui .
Quant il est entrez dedenz il voit que desus l'autel estoient li garnement de sainte eglyse aprestez por vestir , et devant l'autel estoit uns chapelains a genolz , et disoit ses oroisons , et ne demora gaires qu'il prist les armes Nostre Seignor et s'en revesti , et comença la messe de la glorieuse mere Dieu .
Et quant il l'ot chanté et il se fu desvestuz la recluse qui avoit une petite boete par ou ele veoit , et l'autel et le prestre apela Lancelot , et por ce que chevaliers erranz li sembloit et mestier avoit de conseil .
Et il vient a li , et ele li demande qui il est et de quel païs , et que il quiert , et il li dist tout mot a mot einsi com il avoit demandé , et quant il li a tot dit et il li conte l'aventure dou tornoiement ou il avoit ier esté , et coment cil as blanches armes le pristrent et la parole qui li avoit esté dite , aprés li conte l'avision com il l'avoit veue en son dormant , et quant il li a conté tout son estre il li prie qu'el le conseut a son pooir , et ele li dist tantost : « Lancelot Lancelot tant com vos fustes chevaliers des chevaleries terrianes fustes vos li plus merveilleux hons dou monde , et li plus aventureus .
Or premierement quant vos vos estes entremis des chevaleries celestiex se aventures merveilleuses vos aviennent ne vos en merveilliez mie , et neporec de cel tornoiement que vos veïstes vos dirai je la senefiance , car sanz faille quan que vos veïstes ne fu fors ausi come senefiance de Jhesucrist , et neporquant sanz faillance nule et sanz point de decevement estoit li tornoiemenz des chevaliers terriens , car assez i avoit greignor senefiance qu'il meïsmes n'i entendoient .
Tout avant vos dirai por quoi le tornoiement fu pris , et qui estoient li chevalier , li tornoiemenz fu pris por veoir qui plus avroit chevaliers ou Elyezer le filz le roi Pellés .´ ou Argustes li filz le roi Herlen , et por ce que l'en poïst conoistre les uns des autres fist Elyezer les suens covrir de couvertures blanches , et quant il furent ajosté ensemble si furent li noir vaincuz encor leur aidissiez vos , encor eussiez vos plus gent qu'il n'avoient , or vos dirai la senefiance de ceste chose .
ier le jor de Pentecoste pristrent li chevalier terrien et li chevalier celestiel .i. tornoiement ensemble .
Ce est a dire qu'il commencierent ensemble la queste , li chevalier qui sont en pechié mortel ce sont li terrien .
Et li celestiel ce sont li verai chevalier li preudome qui n'estoient pas ordoié de pechié comencierent la queste dou saint Graal , ce fu li tornoiemenz qu'il empristrent , li chevalier terrien qui avoient la terre es elz et es cuers pristrent covertures noires com cil qui estoi covert de pechié noir et horrible , li autre qui estoient celestiel pristrent covertures blanches , ce est de virginité et de chasteé ou il n'a nerté ne tache .
Quant li tornoiemenz fu comenciez , ce est a dire quant la queste fu comenciee tu regardas les pecheors et les preudomes , si te fu avis que li pecheor furent vaincuz , et por ce que tu estoies de la partie as pecheors ce est a dire por ce que tu estoies en pechié mortel si te tornas devers els et te meslas as preudomes , bien t'i meslas tu quant tu a Galaad ton filz vousis joster a cele hore que il abati ton cheval et le Perceval ensemble .
tu eus grant pi esté ou tornoiement et tu fus si las que tu ne te poïs mes aidier li preudome te pristrent et te menerent en la forest .
Quant tu te fus avant hier mis en la queste et li sainz Graalx t'aparut lors te trovas tu si vilx et orz de pechiez que tu ne cuidoies que jamés poïsses porter armes .
Ce est a dire quant tu te veïs si vix et orz que tu ne cuidoies mie que Nostre Sires feïst de toi son chevalier et son serjant .
Mes maintenant te pristrent li hermite li preudome religieuses persones qui te mistrent en la voie Nostre Seignor qui est pleine de vie et de verdor ausi com la forest estoit .
Si te conseillierent ce qui t'estoit profi a l'ame que tu estoies devant alé .
Ce est que tu ne retornes pas a pechier si mortelment com tu avoies fet devant .
Et neporec si tost com il te sovint de la vaine gloire de cest siecle et des granz orgueilx que tu soloies mener tu començas a fere ton duel de ce que tu n'avoies tout vaincu .
Donc Nostre Sires se dut corrocier a toi , et bien le te mostra en ton dormant quant il te vint dire que tu estoies de male foi et de povre creance .
Dom il t'amentut que li anemis te feroit chaoir ou parfont puis , ce est en enfer se tu ne t'i gardoies , or t'ai devisé la senefiance del tornoiement et la senefiance de ton songe por ce que tu ne te partes de la voie de verité par vaine gloire ne par aucune racine , car a ce que tu as tant erré vers ton creator saches que se tu vers lui fes chose que tu ne doies il te laira forsvoier par pechié si que tu charras en pardurable peine , ce est en enfer .
» A tant se test la dame et il respont : « Dame vos en avez tant dit et vos et li preudome a qui je ai parlé que se je chaoie en pechié mortel l'en me devroit plus blasmer que nul autre pecheor .
- Diex vos otroit par sa pitié , fait ele , que vos jamais n'i renchaoiz .
» Lors li redit : « Lancelot ceste forest est mout grant et mout desvoiable , si puet bien aler .i. chevalier a jornee que ja n'i trouvera ne meson ne recet , por ce voil je que vos me diez se vos menjastes hui , car se vos n'avez mengié je vos donrai de tel charité com Diex nos a prestee .
» Et il dist qu'il ne menja hui ne ier , et ele li fait aporter pain et eve , et il entre en la meson au chapelain , et il prent la charité que Diex li envoie .
Quant il a mengié si se part de laienz , et comande la dame a Dieu , et chevauche jusqu'au soir , la nuit jut en une roche haute et merveilleuse sanz compaignie de toutes genz ne mais de Dieu .
Il fu grant partie de la nuit en proieres et en oroisons , et dormi grant piece , a l'andemain quant il vit le jor aparoir il fist le signe de la croiz en son front et se mist a coutes et a genouz contre orient , et fist sa proiere tele com il l'avoit fete le jor devant , lors vint a son cheval et li mist la sele et le frain et monta , puis racoilli son chemin ausi com il avoit fet autre foiee .
Si chevauche tant qu'il vint en une valee parfonde trop bele a veoir , et estoit entre .ii. roches granz et merveilleuses .
Quant il vint en la valee si comença a penser mout durement , il resgarde devant lui et voit l'eve que l'en apele Marcoise qui la forest enclooit de toutes parz , quant il voit ce si ne set que fere , car il voit que parmi l'eve qui tant est parfonde et perilleuse le covendra passer , et ce est une chose qui mout l'esmaie , et neporquant il met si s'esperance en Dieu et sa fiance que il s'en oste tout del penser , et dit qu'il passera bien a l'aide de Dieu .
Tandis com il estoit en cel penser li avint une aventure merveilleuse , car il vint vit de l'eve issir .i. chevalier armé d'unes armes plus noires que meure , et sist sus un grant cheval noir .
Et la ou il voit Lancelot si li adrece le glaive sanz lui mot dire , et fiert le cheval si qu'il l'ocit , mes lui n'atouche .
Si s'en vet si grant erre que Lancelot n'en pot en poi d'ore point veoir .
Quant il voit son cheval desoz lui ocis si se relieve , et si n'est pas mout dolenz puis qu'il plest a Nostre Seignor qu'il nel regarde onques , ainz s'en vet outre ausi armez com il estoit .
Et quant il est venuz jusqu'a l'eve et il ne voit pas coment il puisse oultre passer .´ il s'arreste et oste son hiaume et son escu et s'espee et son glaive , et si dist qu'il atendra tant ilec que Nostre Sires li envoiera secors .
est Lancelot enclos de .iii. parties .
D'une part de l'eve , et d'autre part des roches , et d'autre part de la forest .
Si ne set tant esgarder de nule de ces .iii. parties qu'il i voie sauveté terriane .
Car s'il monte es roches et il a talent de mengier il ne trouvera qui sa faim li restanche se Nostre Sires n'i met conseil , et s'il entre en la forest a ce que ele est la plus desvoiable que il onques trouvast il porra esgarer et demorer lonc tens qu'il ne trovera qui li aït .
Et s'il entre en l'eve .´ il ne voit mie coment il en puisse eschaper sanz peril , car ele est noire et parfonde si qu'il n'i porroit prendre pié .
Ces .iii. choses le font remanoir a la rive , et estre en proieres et en oroisons vers Nostre Seignor que il par sa pitié le viegne conforter et visiter , et doner li conseil par quoi il ne puisse chaoir en temptacion d'anemi par engin de deable , ne estre menez a desesperance .
Mes atant lesse ore li contes a parler de lui , et retorne a mon seignor Gauvain .
dit li contes que quant mes sires Gauvains se fu partiz de ses compaignons que il chevaucha mainte jornee loing et pres sanz aventure trover qui face a amentevoir en conte , et ausi faisoient li autre compaignon .
Car il ne trovoient mie de .x. tanz tant aventures com il souloient .
Et par ce lor ennuia plus la queste .
Mes sires Gauvains chevaucha des la Pentecoste jusqu'a la Magdaleine sanz aventure trover qui a conter face , si s'en merveilla , car en la queste del saint Graal cuidoit il que les aventures forz et merveilleuses fussent plus tost trovees que en autre leu .
Un jor li avint qu'il encontra Hestor des Mares tout sol chevauchant , il s'entrent si tost com il s'entrevirent , et s'entrefirent grant joie , et demanda mes sires Gauvains a Hestor de son estre , et il dist qu'il estoit sainz et hetiez .
Mes aventure ne trova pieça en leu ou il venist .
« Par foi , fet mes sires Gauvains , de ce me voloie je plaindre a vos , car se Diex me conseut puis que je me parti de Camaalot ne trovai je aventure nule , si ne sai coment ce est alé , car por aler en estranges terres ne en loingntains païs , et por chevauchier de jorz et de nuiz ne remest il pas , car je vos creant loiaument com a mon compaignon que por aler so sanz autre besoigne fere ai je puis ocis plus de .x. chevaus donc li pires valoit assez .
Ne aventure ne trouvai qui me pleust .
» Et Hestor se comence a seignier de la merveille que il en a .
« Or me dites , fet mes sires Gauvains , se vos trovastes puis nus de noz compaignon .
- Oïl , fet Hestor , je en ai puis .xv. jorz trové plus de .xx. chascun par soi qu'il n'i ot onques nus qui n se plainsist a moi de ce qu'il ne pooit trover aventure .
- Par foi , fet mes sires Gauvains , merveilles oi .
Et de mon seignor Lancelot oïstes vos pieça parler ?? - Certes , fet il , nanil .
Je ne truis qui noveles m'en die ne plus que s'il fust fonduz en abysme , et por ce ai je mout grant poor de lui , et criem que il ne soit en aucune prison .
- Et de Galaad et de Perceval et de Boort oïstes vos puis parler ?? - Certes , fet Hestor , nanil , cil .iiii. sont si perdu que l'en n'en set ne vent ne voie .
- Or les conduie Diex , fet mes sires Gauvains , en quel leu qu'il soient , car certes se il as aventures dou saint Graal faillent li autre n'i recovreront mie , et je cuit qu'il i avendront bien , car ce sont li plus preudome de la queste .
» Quant il ont grant piece parlé ensemble si dist Hestor : « Sire vos avez grant piece chevauchié toz seuls , et je toz seuls si n'avons riens trové , or chevauçons ensemble savoir se nos serions plus chaanz de trover aucune aventure que chascuns par soi .
- Par foi , fet mes sires Gauvains , vos dites bien , et je l'otroi , or alons ensemble que Diex nos conduie en tel leu ou nos truissons aucune chose de ce que nos alons querant .
- Sire , fet Hestor , ceste part donc je viegn ne troverons nos riens .
Ne cele part donc vos venez .
» Et il dist que ce puet bien estre .
« Donc lo je , fait Hestor , que nos aillons autre voie que cele que nos avons alé .
» Et il dit qu'il le loe bien .
Et Hestor se met en .i. sentier qui tornoit a travers de la plaigne ou il s'estoient entrencontré , si lessent le grant chemin .
Einsi chevauchierent .viii. jorz qu'il ne troverent aventure nule si lor en poise mout .
Un jor lor avint qu'il chevauchierent par une forest grant et estrange ou il ne troverent home ne fame .
Au soir lor avint qu'il troverent entre .ii. roches en une montaingne une chapele vielle et anciane qui tant ert gaste par semblant qu'il n'i reperoit ame .
Quant il vindrent la il descendirent et osterent lor escuz et lor lances , et les lessierent defors la chapele lez la paroi , puis ostent a lor chevax les frains et les seles et lessent pestre par la montaingne , lors desceignent lor espees et metent en la place , puis vont devant l'autel fere lor oroisons et lor proieres come bon crestien doivent fere , et quant il orent fetes lor oroisons il se vons vont aseoir sus un siege qui estoit ou chancel , et parolent ensemble de maintes choses , mais de mengier n'i ot il onques parlé , por ce qu'il savoient bien qu'a celui point en parleroient il por noient .
Il fesoit laienz mout oscur por ce que il n'i avoit lampe ne cierge qui arsist , et quant il orent un poi veillié si dormirent li uns ça li autres la .
il se furent endormi si avint a chascun une avision merveilleuse qui ne fet mie a oublier , ainz la doit l'en bien amentevoir en conte , car assez i a grant senefiance , ce que mes sires Gauvains vit en son dormant si li fu avis qu'il estoit en .i. pré plein d'erbe vert , et de flors i ot a plenté .
En cel pré avoit .i. rastelier ou il menjoient .c. et .l. toriaus , li torel estoient orgueillex et tuit vairié ne mes .iii. .
De ces .iii. n'estoit li uns ne bien tachiez ne bien sanz tache , et li autre estoient si blanc et si bel com il pooient plus estre .
Cil .iii. torel estoient liez par les cox de jox forz et tenanz , li torel disoient tuit : « Alons de ci quierre meillor pasture que ceste n'est .
» Li torel s'em partoient atant et s'en aloient parmi la lande ne mie par le pré , et demoroient trop lonc tens , et quant il revenoient si en failloient li plusor , et cil qui revenoient estoient si megre et si las qu'a peines se pooient il tenir en estant .
Des .iii. sanz tache re li uns et li autre dui revenoient , et quant il estoient venuz au rastelier si montoit entr'ax un tel estrif que la viande lor failloit , et les covenoit departir li .i. et li autre .
avint a mon seignor Gauvain .
Mes a Hestor avint une autre mout dessemblable a cele avision .
Car il li est avis que entre lui et Lancelot descendoient d'une chaiere , et montoient sus .ii. granz chevaus , et disoient : « Alons quierre ce que nos ne troverons ja .
» Maintenant se departoient et erroient mainte jornee , et tant que Lancelot chaoit de son cheval , si l'en abatoit uns hons qui tout le despoilloit .
Et quant il l'avoit despoillié il li vestoit une robe qui toute ert pleine de freions , et si le montoit sus .i. asne .
Et quant il i estoit montez si chevauchoit lonc tens , et tant qu'il venoit a une fontainne la plus bele qu'il onques veïst .
Et quant il estoit abessiez por boivre si se reponnoit la fontainne si qu'il n'en veoit point , et quant il veoit qu'il n'en pooit point avoir si s'en retornoit la donc il ert venuz , et Hestors qui nule foiz ne se remuoit erroit tant forvoiant ça et la qu'il venoit a la meson a .i. riche home qui tenoit noces et feste grant .
Il huichoit a l'uis et disoit : « Ouvrez ouvrez .
» Et li sires venoit avant si li disoit : « Sire chevalier autre ostel querez que cestui , car ceenz n'entre nus qui si haut soit montez com vos estes .
» Et il s'em partoit maintenant tant dolenz que nus plus , et s'en reperoit a sa chaiere qu'il avoit lessiee .
De cest songe fu Hestor si a malaise qu'il s'en esveilloit del corroz qu'il avoit , et se comença a torner , et a retorner com cil qui ne pooit dormir , et mes sires Gauvains qui ne dormoit pas ainz se fu esveilliez por son songe , quant il oï einsi torner Hestor si li dist : « Sire dormez vos ? - Sire , fet il , nanil , ainz m'a orendroit esveillié une avision merveilleuse que j'ai veue en mon dormant .
- Par foi , fet mes sires Gauvains , ausi vos di je .
Je ai veue une trop merveilleuse avision donc je me sui esveilliez , si vos di que je ne serai jamés aeise devant que je en savrai la verité .
- Ausi vos di je , fet Hestor .
Ne ne seré jamés aeise devant que je savrai la verité de mon seignor Lancelot mon frere .
» En ce qu'il parloient einsi si voient venir par l'uis de la chapele une main qui aparoit jus vers le coute , et estoit couverte d'un vermeil samit .
A cele main si pendoit .i. frain ne mie trop riche , et tenoit en son poign un gros cierge qui mout ardoit cler , et passa par devant els , et entra ou chancel , et s'esvanoï en tel maniere que il ne sorent que ele devint .
Maintenant oïrent une voiz qui lor dist : « Chevaliers pleins de pute foi et de male creance ces .iii. choses que vos avez orendroit veues vos faillent , et por ce ne poez vos avenir as aventures dou saint Graal .
» Quant il oient ceste parole si en sont tuit esbahiz .
Et quant il sont teu grant piece mes sires Gauvains parla premiers , et dist a Hestors : « Avez vos entendue ceste parole ? - Certes sire nanil , et si l'ai je bien oïe .
- A non Dieu , fet mes sires Gauvains , nos avons anuit tant veu en dormant et en veillant que li mielz que je i sache a nostre oes si est que nos aillons quierre aucu hermite aucun preudome qui nos die la senefiance de noz songes , et la senefiance de ce que nos avons oï , et selon ce qu'il nos conseillera si ferons , car autrement m'est il avis que nos irions por noient noz pas gastant ausi com nos avons fet jusque ci .
» Et Hestor dist que en cest conseil ne voit il se bien non .
Einsi furent toute la nuit li dui compaignon en la chapele .
Ne onques puis qu'il se furent esveilliez ne s'endormirent , ainz pensoit chascuns durement a ce qu'il avoit veu en son dormant .
li jorz fu venuz il alerent veoir ou lor chevaus estoient .
Si les quistrent tant qu'il les trouverent , si lor mistrent les seles et les freins et pristrent lor armes et monterent , et se partirent de la montaigne .
Et quant il furent venuz en la valee si encontrerent .i. vaslet qui chevauchoit un roncin , et estoit sanz compaignie , il le saluent , et il lor rent lor salu .
« Biaux amis , fet mes sires Gauvains , savriez nos vos ici pres enseignier ne hermite ne religion ? - Sire , fet li vaslez , oïl .
» Lors lor mostre .i. petit sentier a destre , et lor dit : « Cist sentiers vos menra droit au haut hermitage qui est en une petite montaigne , mes ele est si roiste que cheval n'i porroient aler , et por ce vos covendra a descendre et aler a pié .
Et quant vos seroiz la venuz si troveroiz .i. hermite qui est li plus preudome et de meillor vie qui soit en cest païs .
- Or te comandons a Dieu , fet mes sires Gauvains , biax amis , car mout nos as servi a gré de ces paroles que tu nos as dites .
» Li vaslez s'en vet d'une part et cil d'autre .
Et quant il ont .i. poi alé il encontrent en la valee .i. chevalier armé de totes armes qui lor crie : « Joste » de si loign com iles il les voit .
« A non Dieu , fet mes sires Gauvains , puis que je parti de Camaalot ne trovai mes qui joste me demandast , et puis que cil la demande il l'avra .
- Sire , fet Hestor , laissiez m'i aler s'il vos plest .
- Non feré , fet il .
Mes s'il m'abat il ne me pesera pas se vos i alez aprés moi .
» Lors met lance sor fautre et embrace l'escu , et lesse corre au chevalier , et cil li vient si grant erre com il puet dou cheval trere , si s'entrefierent si granz coux que li escuz percent , et li hauberc rompent , si se blecent mout durement li uns plus que li autre .
Mes sires Gauvains fu navrez ou costé senestre , mes ce ne fu pas granment , mes li chevaliers fu navrez si mortelment que li glaives en parut d'autre part .
Il volent andui des arçons , et au parchaoir brise li glaives si que li chevaliers remaint toz enferrez , et se sent si mortelment qu'il n'a pooir de lever soi .
mes sires Gauvains le voit cheuz a terre si se drece tost et isnelement , et met la main a l'espee , et met l'escu devant son vis , et fet semblant de mostrer la greignor proesce que il onques ot , com cil qui assez en avoit en soi .
Mes quant il voit que li chevaliers soit navrez et qu'il ne se relieve si cuide bien qu'il soit navrez a mort , lors li dist : « Sire chevaliers a joster vos covient ou je vos ocirrai .
- Ha .´ sire chevaliers je sui ocis veraiement le sachiez , et por ce vos pri je que vos façoiz ce que je vos requerrai .
» Et il dist que il le fera volentiers s'il le puet fere en nule maniere .
« Sire , fet il , je vos pri que vos me portez en une abeïe pres de ci , et me fetes fere ma droiture tele com l'en doit fere a chevalier .
- Sire , fet mes sires Gauvains , je ne sai ci pres nule religion .
- Ha .´ sire , fet il , montez moi sus vostre cheval et je vos menrai a une abeïe que je sai qui n'est mie grantment loign .
» Lors le met mes sires Gauvains devant soi sus le cheval , et baille a Hestor son escu a porter , et l'embrace par les flans por ce qu'il ne chaïst , et li chevaliers conduit le cheval droit a une abeïe qui ilec estoit pres en une valee .
il vindrent a la porte si huchierent tant que cil de laienz les oïrent qui vindrent a la porte deffermer et les reçurent lieement , et descendirent le chevalier armé et le couchierent au plus soef qu'il porent , et si tost com il fu couchiez si demande son sauveor , et l'en li aporte , et quant il le voit venir si comence a plorer trop durement , et tent ses mains encontre , et se fet confés oiant toz cels de la place de toz ses pechiez dom il se sent corpables vers son criator , et comence a plorer trop tendrement et a crier merci .
Et quant il a tot ce dit dom il se sent remembranz li prestres li done son sauveor , et il le reçoit o grant devotion , quant il ot usé corpus domini il dist a mon seignor Gauvain qu'il li traie le glaive dou piz , et il li demande qui il est , et de quel païs .
« Sire , fet il , je sui de la meson le roi Artus , et compainz de la table reonde , et si ai non Yvains li Avoltres et filz le roi Urien .
Si estoie meuz en la queste dou saint Graal o mes autres compaignons , mes einsi est ore avenu par la volenté Nostre Seignor ou par mon pechié que vos m'avez ocis , si le vos pardoign debonerement et Diex ausi le vos pardoint .
»  mes sires Gauvains ot ceste parole si dist mout dolenz et corrociez : « Hé .´ Diex tant ci a grant mesaventure .
Ha .´ Yvains tant il me poise de vos .
- Sire , fet il , qui estes vos ? - Je sui Gauvains le niés le roi Artus .
- Donc ne me chaut il , fet il , se je sui ocis par la main de si preudome com vos estes .
Por Dieu quant vos vendroiz a cort saluez moi toz noz compaignons que vos troveroiz , car je sai bien qu'il en morra assez en ceste queste , et si lor dites par la fraternité qui est entre moi et els qu'il lor soviegne de moi en lor pr et en lor oroisons , et qu'il prient Nostre Seignor qu'il ait merci de l'ame de moi .
» Lors comencent a plorer entre mes sires Gauvains et Hestor , lors met la main au fer dou glaive que Yvains avoit ou piz , et au tirer qu'il fet si s'estent de la grant angoisse qu'il sent , et maintenant li part l'ame dou cors si qu'il devia entre les braz Hestor .
Mes sires Gauvains en est trop dolenz et ausi est Hestor , il le firent ensevelir bel et richement en .i. drap de soie que li frere de laienz li aporterent quant il sorent que ert filz de roi .
Et li firent tel servise com l'en doit fere de mort , et l'enfoïrent devant le mestre autel de laienz , et mistrent une bele tombe sus lui , et i firent son non escrire , et le non de celui qui l'ocist , lors se partent de laienz entre mes sires Gauvains et Hestor dolent et corrouciez de ceste mesaventure qui lor est avenue , car il voient bien que ce est droite meschaance .
Si chevauchent tant qu'il vindrent au pié dou haut hermitage .
Quant il vindrent la si atachent lor chevaux a .ii. chesnes , lors se metent en un estroit sentier qui aloit amont ou tertre , et le trouverent si roiste et si anuiex a monter qu'il sont tuit las et travailliez ainz qu'il viegnent amont .
Quant il sont venuz amont si voient il l'ermitage ou li preudons manoit qui avoit non Nasciens , et ce ert une petite meson et une petite chapele .
Il vienent cele part et voient en .i. cortil qui emprés la chapele estoit .i. preudome viel et ancien qui cuilloit orties a son mengier com cil qui d'autre viande n'avoit gosté lonc tens avoit passé .
Et tantost com il les voit armez si pense bien qu'il soient des chevaliers erranz qui sont entrez en la queste dou saint Graal dom il savoit noveles pieça .
Il lesse ce qu'il fesoit si vient a aux et les salue , et il s'umilient vers lui et li rendent son salu .
« Biau seignor , fait il , quele aventure vos a ça amenez ? - Sire , fet mes sires Gauvains , la grant fain et le grant desirrier que nos avions de parler a vos por estre conseillié de ce donc nos estions desconseillié , et por estre certain de ce donc nos estions en error .
» Quant il ot einsi parler mon seignor Gauvain si pense qu'il soit mout sages des terrianes choses , si li dist : « Sire de chose que je sache ne ne puisse avoir ne vos faudrai je ja .
» Lors les meine an .ii. en sa chapele si lor demande qui il sont , et il se nomment et se font conoistre a lui tant qu'il set bien de chascun qui il est , lors lor requiert qu'il li dient de quoi il sont desconseillié , et il les conseillera a son pooir , et mes sires Gauvains li dist maintenant : «  il avint hier a moi et a cest mien compaignon qui ci est que nos chevauchions par une forest toute jor sanz encontrer home ne fame tant que nos trovasmes en une montaingne .i. chapele si descendismes iluec , car nos volions mielz dedenz gesir que defors , et quant nos fumes alegiez de noz armes nos entrasmes enz , et nos endormimes li uns ça et li autres la .
Quant je me fui endormiz si m'avint une avision merveilleuse .
» Lors li conte quele , et quant il a tot conté si li reconte Hestor la soe , aprés li content de la main que il orent veu en veillant , et de la parole que ele lor dist , et quant il li ont tout conté si li prient qu'il lor en die la senefiance , car sanz grant senefiance ne lor ert ce mie avenu en dormant .
Quant li preudons a tot ce oï por quoi il sont venu a lui si respont a mon seignor Gauvain : « Or biau sire ou pré que vos veïstes avoit .i. rastelier .
Por le rastelier devons nos entendre la table reonde , car ausi come ou rastelier a verges qui devisent les espaces .´ ausi a il a la table reonde colombes qui devisent les uns des sieges des autres .
Par le pré devons nos entendre humilité et pacience qui toz jorz sont vives et en lor force .
Et por ce que humilité ne puet estre vaincue ne pacience .´ i fu la table reonde fondee , ou la chevalerie a puis esté si fort par la douçor et par la fraterni qui ert entr'ax que ele ne puet estre vaincue , et por ce dit on que ele fu fondee en humilité et en pacience , au rastelier menjoient .c. et .l. torel .
Il i menjoient et si n'estoient pas ou pré , car s'il i fussent lor cuers mainsissent en humilité et en pacience , li torel estoient orgueilleux et tuit vairié ne mais .iii. Par les toriaux doiz tu entendre les compaignons de la table reonde qui par lor luxure et par lor orgueil sont chaoiz en pechié mortel si durement que lor pechiez ne pueent atapir dedenz els , ainz les estuet paroir par dehors , si qu'il en sont vairié et tachié et ort et mauvés ausi com li torel estoient .
Des toriax i avoit .iii. qui n'estoient mie tachié , ce est a dire qu'il estoient sanz pechié , li dui estoient blanc et bel , et li tierz avoit eu signe de tache , li dui qui estoient blanc et bel senefient Galaad et Perceval qui sont plus blanc et bel que nul autre , bel sont il voirement quant il sont parfet de toutes vertuz , et sont blanc sanz ordure et sanz tache que l'en trouveroit ore a peine qui n'eust tace en aucune maniere , li tierz ou il avoit eu signe de tache .´ ce est Boorz qui jadis se meffist en sa virginité , mes il l'a puis einsi bien amendé en sa chasteé que toz est pardonnez icelui meffez , li trois torel estoient liez par les cox , ce sont li troi chevalier en quoi virginitez est si durement enracinee qu'il n'ont pooir des chiés lever , ce est a dire qu'il n'ont garde que orgueil puisse entrer en aux , li torel disoient : “ Alons quierre meillor pasture que ceste n'est .
” Li chevalier de la table reonde distrent le jor de Pentecoste : “ Alons en la queste dou saint Graal si serons repeu des honors dou monde et de la viande celestiel que li sainz esperiz anvoie a çax qui sieent a la table dou saint Graal , la est la bone pasture , lessons ceste , alons la .
” Il se partirent de cort et alerent parmi la lande ne mie parmi le pré .
Quant il se partirent de cort il n'alerent mie a confession come cil doivent fere qui se metent ou servise Nostre Seignor .
Il ne s'esmurent pas en humilité et en pacience qui est senefiee par le pré , ainz alerent par la lande pa la gastine en la voie ou il ne croist ne flor ne fruit .
Ce est en enfer , ce est en la voie ou totes choses sont gastees qui ne sont covenables .
Quant il revenoient si en failloient li plusor , ce est a dire qu'il ne revenoient mie tuit , ainz en demora partie , et cil qui reperoient estoient si megre et si las qu'a peine se pooient il tenir en estant .
Ce est a dire que cil qui revendront seront si essorbé de pechié que li uns avront ocis les autres qu'il n'avront membre qui sostenir les puisse .
Ce est a dire qu'il n'avront nule vertu en ax qui home tiegne en estant qu'il ne chiee en enfer , et seront garniz de totes ordures et de toz pechiez mortielx .
Des .iii. sanz tache revendra li uns , et li autre dui remaindront , ce est a dire que des .iii. bons chevalier revendra li uns a cort .
Ne mie por la viande dou rastelier , mes por anoncier la bone pasture que cil ont perdue qui sont en pechié mortel , li autre dui remaindront car il trouveront doulçor si grant en la viande dou saint Graal que en nule maniere ne s'em partiroient puis qu'il l'avront asavoree , la darreaine parole de vostre songe , fet il , ne vos dirai je pas , car ce seroit une chose donc ja preu ne vendroit , et si vos en porroit l'en mauvesement destorner .
- Sire , fet mes sires Gauvains , et je m'en soffrerai puis qu'il vos plest , et je le doi bien fere , car si bien m'avez certefié ce donc je me doutoie que je voi apertement la verité de mon songe .
»  parole li preudons a Hestor et li dist : « Hestor il vos fu avis que entre vos et Lancelot descendiez d'une chaiere .
Chaiere senefie mestrie ou seignorie , la chaiere donc vos des ce est la grant amor et la grant reverence que l'en vos portoit a la table reonde .
Ce que vos la lessastes quant vos partistes de la cort le roi Artus vos montastes entre vos .ii. sus .ii. granz chevax .
Ce est en orgueil et en bobant , ce sont li dui cheval a l'anemi , et puis disiez : “ Alons quierre ce que nos ne trouverons ja .
” Ce est li sainz Graax , les secrees choses Nostre Seignor qui ja ne vos seront mostrees , car vos n'estes pas dignes dou veoir .
Quant vos fustes partiz li uns de l'autre Lancelot chevaucha tant qu'il chaï de son cheval , ce est a dire qu'il lessa orgueil et se prist a humilité .
Et sez tu qui l'osta d'orgueil ?? Celui qui abati orgueil dou ciel , ce fu Jhesucrist qui humilia Lancelot et le mena a ce qu'il le despoilla , il le despoilla des pechiez si qu'il se vit nuz des bones vertuz que crestiens doit avoir , et cria merci , et maintenant le revesti Nostre Sires .
Et sez tu de quoi ?? De pacience et d'umilité , ce fu la robe que il li dona qui estoit pleine de frenzons , puis le monta sus une asne , ce est la beste d'umilité .
Et bien fu aparant chose que Nostre Sires le chevaucha quant il vint en la cité de Jerusalem , qui estoit rois des rois et avoit toutes richesces en sa baillie .
Ne n'i volt pas venir sus destrier ne sus palefroi , ainz i vint sus la plus rude beste et sus la plus vilaine , ce est sus l'asne , por ce que li povre et li riche i preïssent essample .
Itel beste veïstes vos Lancelot chevauchier en vostre dormant .
Et quant il avoit une piece chevauchié si venoit a une fontaine la plus bele qu'il onques veïst , et descendoit por boivre en , et quant il estoit abessiez la fontaine se reponnoit , et quant il veoit qu'il n'em porroit point avoir si s'en retornoit a sa chaiere dom il estoit partiz , fontaine si est de tel maniere que l'en ne la puet espuisier ja tant n'en savra l'en oster , ce est li sainz Graax , ce est la grace dou saint esperit , la fontainne est la douce pluie , la parole de la sainte evangile , ou li cuers del verai repentement troeve la grant douçor , que de tant com il plus l'asavore de tant en est il plus desirranz .
Ce est la grace del saint Graal .
Car de tant come ele est plus large et plus plenteureuse de tant en remaint il plus , et por ce doit ele par droit estre apelee fontainne .
il venoit a la fontaine il descendoit .
Ce est a dire quant il vendra devant le saint Graal il descendra por ce si qu'il ne se tendra pas a home por ce qu'il onques chaï en pechié , et quant il s'abessera , ce est a dire quant il s'agenoillera por boivre et por estre rasazez de sa grant grace et repeuz lors se repondra la fontainne , ce est li sainz graax .
Car il perdra la veue des eulz devant le saint Graal , por ce que il les conchia a resgarder les terrianes ordures , et perdra le pooir dou cors por ce qu'il en servi si longuement a l'anemi , et durra cele venjance .xxiiii. jorz en tel point qu'il ne mengera ne bevra , ne ne parlera , ne ne movra pié ne membre qu'il ait , ainz li sera avis qu'il sera toz jorz en tel beneurté com il estoit quant il perdi la veue , lors dira il partie de ce qu'il avra veu .
Maintenant s'en partira dou païs et ira a Camaalot , et vos qui toz jorz chevaucheroiz le grant destrier , ce est a dire qui toz jors seroiz en pechié mortel et en orgueil et en envie et en maint autre vice iroiz forsvoiant ça et la tant que vos vendroiz en la maison au riche pescheor , la ou li preudome li verai chevalier tendront lor feste de la haute troveure qu'il avront trovee , et quant vos vendroiz la et vos cuideroiz enz entrer li rois vos dira qu'il n'a cure d'ome qui si haut soit montez com vos estes , ce est a dire qui gise en pechié mortel et en orgueil .
Et quant vos orroiz ce si retorneroiz a Camaalot sanz ce que vos n'avroiz gueres fet de vostre preu en ceste queste .
Si vos ai or dit et devisé partie de ce que il vos avendra .
Or covient que vos sachiez apertement de la main que vos veïstes passer par devant vos qui portoit un cierge et .i. frain , puis vos dist la voiz que ces .iii. choses vos failloient .
Par la main que tu veïz doiz tu entendre charité , et par le samit vermeil la grace dou saint esperit donc charitez est toz dis embrasee .
Et qui charitez a en soi il est chauz et ardanz de l'amor Nostre Seignor celestiel , ce est Jhesucrist .
Par le frain doiz tu entendre abstinence .
Car ausi come li hons meine et conduit son cheval la ou il veut .´ tout ausi est de abstinence , car ele est fermee ou cuer del crestien qu'il ne puet chaoir en pechié mortel , ne aler a sa volenté , se ce n'est en bones oevres .
Par le cierge que ele portoit en sa main doiz tu entendre la verité de l'evangile , ce est Jhesucrist qui rent clarté et veue a toz cels qui se retraient de pechier , et revienent a la voie de Jhesucrist .
Quant ce fu donques chose que charitez et abstinence et verité vindrent devant toi en la chapele , ce est a dire quant Nostre Sires vint en son ostel , en sa chapele qu'il n'avoit pas edefiee a ce que li pecheor vil et ort et conchié i entrassent .
Mes por ce que veritez i fust anonciee , et quant il vos vit il s'en ala por le leu que vos aviez ordoié de vostre repere .
Et quant il s'en ala il vos dist : “ Chevaliers pleins de pute foi et de pute creance .iii. choses vos faillent .
Charitez .
Abstinence .
Veritez .
Et por ce ne porrez vos avenir as aventures dou saint Graal .
” Or vos ai devisees les senefiances de voz songes , et la senefiance de la main .
- Certes , fet mes sires Gauvains , voirement l'avez vos si bien devisee que je la voi apertement , or vos pri que vos nos diez por quoi nos ne trovons tant d'aventures com nos solions .
- Je vos diré , fet li preudons , comen il est , les aventures qui ore aviennent sont les senefiances et les demostrances dou saint Graal .
Ne li signe dou saint Graal n'aparront ja as pe .
Ne a home envelopé de pechiez , donc il ne vos apparront ja , car vos estes trop desloial pecheor .
Si ne devez mie cuidier que ces aventures qui ore avienent soient d'omes ne de chevaliers ocierre , ainz sont des choses esperituex qui sont graindres et mielz vaillanz assez .
- Sire , fet mes sires Gauvains , par ceste reson que vos me dites m'est il avis que puis que nos serions en pechié mortel por noient irions avant en ceste queste , car je n'i feroie noient .
- Certes , fet li preudons , vos dites voir , il en i a assez qui ja n'i avront se honte non .
- Sire , fet Hestor , se nos vos creions nos retornerions a Kamaalot .
- Jel vos lo , fet li preudom , et encor vos di je que tant com vos soiez en pechié mortel n'i feroiz vos donc vos aiez honor .
» Et quant il a dite ceste parole si s'em partent a tant .
Et quant il sont .i. poi esloignié si rapele li preudons mon seignor Gauvain : « Gauvains mout a lonc tens que tu fus chevaliers ne onques puis ne servis ton creator se petit non .
Tu es vielz arbres si qu'il n'a mes en toi ne fueille ne fruit , car te porpense tant se mes non que Nostre Sires en eust la moele et l'escorce puis que li anemis en a la flor eu et le fruit .
- Sire , fet mes sires Gauvains , se je eusse loisir de parler a vos je i parlasse volentiers , mes veez la mon compaignon qui devale le tertre por quoi il m'en couvient aler .
Mes bien sachiez que ja si tost n'avré loisir de revenir com je revendrai , car mout ai grant talent de parler a vos priveement .
» Atant se part li uns de l'autre , si devalent li dui chevalier le tertre et viennent a lor chevax et montent , et chevauchent jus au soir si jurent chiés .i. forestier qui bien les herberja , et mout lor fist grant feste .
A l'andemain s'em partirent et se mistrent en lor chemin , et chevauchierent lonc tens sanz aventure trover qui a conter face .
Mes atant lesse ore li contes a parler d'aux et retorne a mon seignor Boorz de Gaunes .
dit li contes que quant Boorz se fu partiz de Lancelot si com li contes a devisé qu'il chevaucha jus a hore de none , lors a ateint .i. home de grant aage qui ert vestuz de robe de religion , et chevauchoit une asne .
Ne n'ot o lui serjant ne vaslet ne compaignie nule , Boorz le salue et li dist : « Sire Diex vos conduie .
» Et cil le resgarde et conoist qu'il est chevaliers erranz si respont que Diex le conseut , lors demande Boort dom il vient einsi seuls .
« Je viegn de visiter .i. mien serjant qui est malades qui me souloit aler en mes aferes , et vos qui estes , et quel part alez vos ? - Je sui , fet il , uns chevaliers erranz qui sui meuz en une queste donc je voldroie mout que Diex me conseillast , car ce est la plus haute queste qui onques fust commenciee .
Ce est la queste dou saint Graal ou cil avra tant honor qui a fin la porra mener que cuer d'ome mortel ne porroit penser .
- Certes , fet li preudons , vos dites verité honor avra il grant , ne ce n'iert mie de merveille , car il iert li plus verais chevalier et li plus loiax serjanz de toute la queste , il n'entrera pas en ceste queste vil ne conchié ne ort , come sont li desloial pecheor qui i sont entré sanz amendement de vie , car ce est li servises meesmement Nostre Seignor , or resgardez mon com il sont fol , il sevent bien et maintes foiz l'ont oï dire que nus ne puet a son creator venir s'il n'i vient par la porte de neteé , ce est par confession , car nus ne puet estre mondez se veraie confession nel visite , par la confession en oste l'en l'anemi .
Car quant li chevaliers ou li hons quel qu'il soit peche mortelment il reçoit l'anemi dedenz lui .
Il reçoit l'anemi et menjue .
Mes gaster nel puet qu'il ne soit toz diz o lui , et quant il i a esté .x. anz ou .xx. ou combien de terme que ce soit et il vient a confession .´ il le vonche hors et le giete de son cors et herberge autre dom il a greignor honor , ce est Jhesucrist si a presté longuement a la chevalerie terriane del cors .
Or s'est lavez et adoulciz plus aparamment que il ne seut .
Car il lor apreste la viande del saint Graal qui est repessement a l'ame , et sostenement dou cors .
Iceste viande est la douce viande dom il les a repeuz , et dom il sostint si longuement le pueple Israel es deserz , einsi est ore eslargiz envers els , car il lor promet or la ou il souloient prendre plom .
Mes tout ausi com la viande s'est changiee a la celestiel .´ tout ausi covient il que cil qui jusqu'a cest terme ont esté terrien , ce est a dire que cil qui jus a cest terme ont esté pecheor soient changié de terrien en celestiel , et lessent lor pechié et lor ordure , et viegnent a confession et a repentance , et deviegnent chevalier Jhesucrist , et portent son escu , ce est pacience et humilité , car autre escu ne porta il mie contre l'anemi quant il le vainqui en la croiz ou il soffri mort por ses chevaliers oster de la mort d'enfer , et dou servage ou il estoient , par cele porte qui est apelee confession sanz quoi nus ne puet venir a Jhesucrist covient entrer en ceste queste , et muer l'estre de chascun , et changier come la viande qui changiee lor est .
Et qui par autre porte vouldra entrer , ce est a dire qui se travaillera granment sanz aler a confession premierement .´ il n'i trouvera ja chose que il quiere , ainz s'en revendra sanz taster et sanz gouster de cele viande qui promise lor est , et encor lor avendra il autre chose , car por ce que il se metront en leu des chevaliers celestiex et si nel seront mie .´ ce est qu'il se tendront a compaignon de la queste et si nel seront pas ainz seront ort et mauvés , plus que je ne porroie penser , et en charra li uns en avoutire , li autres en fornicacion , et einsi seront gabé et escharni par lor pechié et par engin de deable qu'il s'en revendront a cort sanz riens trover fors ce que li anemis done de lui servir , ce est honte et desennor dom il avront a plenté ainz qu'il reviengnent mes arrieres .
chevaliers tout ce vos ai je dit por ce que vos estes meuz en la queste dou sain Graal , car je ne loeroie en nule maniere que vos vos traveil plus en ceste queste se vos n'estiez tiex que vos en deussiez estre .
- Sire , fet Boort , il me semble a la raison que vos me dites qu'il en seront tuit compaignon se en elx ne remaint , car sanz faille il m'est avis que en si haut servise come cist est qui est meesmement servise Jhesucrist ne doit nus entrer fors par confession , et qui autrement i entrera je ne cuit mie qu'il li puisse bien chaoir qu'il soit trouverres de si haute trouveure com ceste est .
- Vos dites voir » , fet li preudons .
Lors li demande Boort s'il est prestres .
« Oïl , fet il .
- Donc vos requier je , fet Boort , ou non de sainte trinité que vos me conseilliez si com li peres doit conseillier le fil , ce est li pechierres qui vient a confession , car li prestres est en leu de Jhesucrist qui est peres a toz çax qui en lui croient que vos me conseilliez au profit de l'ame et a l'ennor de chevalerie .
- A non Dieu , fet li preudons , vos me requerez grant chose , et se je de ce vos failloie et puis chaïssiez en pechié mortel ou en error vos m'en porriez apeler au grant jor espoantable devant la face Jhesucrist , por ce vos conseillerai au mielz que je porré .
» Lors li demande coment il a non , et il dit qu'il a non Boort de Gaunes , et fu filz le roi Boort , et cousins mon seignor Lancelot de Lac .
Quant li preudons ot ceste parole si respont : « Certes Boort se la parole de l'evangile ert en vos sauvee vos seriez bons chevaliers et verais , car si com Nostre Sires dit : “ Li bons arbres fet li bon fruit .
” Vos devez estre bons par droiture , car vos estes le fruit del tres bon arbre , car vostre peres li rois Boort fu .i. des meillors homes que je onques veïsse , rois piteus et humbles .
Et vostre mere la reïne Eve fu une des meillors dames que je veïsse pieça .
Cil dui furent .i. sol arbre et une meïsme char par conjonction de mariage , et puis que vos en estes fruit vos devriez estre bons quant li arbre furent bon .
-  , fet Boort , tout soit li hons estrez de mauvés arbre , ce est de mauvés pere et de mauvese mere est il muez d'amertu en dolçor si tost come il reçoit le saint cresme , la sainte onction , por ce m'est il avis que il ne vet pas as peres ne as meres qu'il soient bon ou mauvés .
Mes au cuer de l'ome , li cuers de l'ome si est l'aviron de la nef que le vent meine quel part qu'il veut ou a port ou a peril .
- A l'aviron , fet li preudons , a mestre qui le tient et mestroie et fet aler quel part qu'il veut , ou a port ou a peril , a l'aviron , fet li preudons , est la nef conduite .
Ausi est il dou cuer de l'ome , car ce qu'il fet de bien si vient de la grace et del conseil dou saint esperit , et ce qu'il fet de mal li vient de l'enticement a l'anemi .
» Assez parlerent de ceste chose entr'els .ii. tant qu'il virent devant ax une meson a hermite , li preudons vet cele part et dit a Boort qu'il le sive , car il le herbergera huimés , et le matin parlera a lui priveement de ce dom il li a demandé conseil , et Boort li otroie volentiers .
Quant il sont la venu si descendent , et troevent laienz .i. clerc qui oste au cheval Boort la sele et le frain et s'en prent garde , et aide Boort a desarmer .
Et quant il est desarmez li preudons li dit qu'il aille oïr vespres , et il dit : « Volentiers .
» Lors entrent en la chapele , et cil commence vespres , et quant il les a chantees si fet metre la table , et done a Boort pain et eve , et li dit : « Sire de tel viande doivent li chevalier celestiel pestre lor cors .
Non pas des grosses viandes qui l'ome meinent a luxure et a pechié mortel , et se Dex me conseut , fet il , se je cuidoie que vos vousissiez fere une chose por moi je vos en requerroie .
» Et Boort li demande que ce est .
« Ce est une chose , fet li preudons , qui vos vaudra a l'ame , et vos sostendra assez le cors .
» Et il li creante qu'il le fera .
« Granz merciz , fet li preudons , et savez vos que vos m'avez otroié ?? Que vos ne repestrez le cors jus a tant que vos seroiz a la table del saint Graal .
- Et que savez vos , fet Boort , se je i seré ?? - Je le sai bien , fet il , que vos i seroiz vos tierz de compaignons de la table reonde .
- Donc vos creant je , fait il , com loiax chevaliers que je mes ne mengeré fors pain et eve jus a cele hore que je seré a cele table que vos dites .
» Et li preudons le mercie de ceste abstinence qu'il fera por l'amor del verai crucefié .
nuit jut Boort sus l'erbe vert que li clers coilli delez la chapele .
A l'andemain ausi tost com li jorz aparut se leva Boort , et lors vint li preudons a lui et li dist : « Sire veez ci une cote blanche que vos vestirez en leu de chemise .
Si sera signes de penitance , et vaudra .i. chastiemenz a la char .
» Et il oste sa robe et sa chemise , et la vest en tele entencion com li preudons li baille , puis vest par desus une robe d'escarlate vermeille , puis se seigne et entre dedenz la chapele au preudome , et se fet confés a lui de toz pechiez dom il se sent corpables vers son creator .
Si le troeve li preudons de si bone vie et de si religieuse qu'il s'en merveille toz , et set qu'il ne s'estoit onques meffez en corruption de char , fors a cele hore qu'il engendra Elyan le Blanc , et de ce doit il moutes merciz a Nostre Seignor , et quant li preudons l'a assouz et enjointe tel penitance com il set qu'il li covient .´ Boort li requiert que il li doint son sauveor si en sera toute voies plus aseur en quel leu qu'il viegne , car il ne set se il morra en ceste queste , ou s'il en eschapera , et li preudons li dit qu'il se sueffre tant qu'il ait messe oïe , et il dit que si fera il bien , lors comence li preudons ses matines , et quant il les a chantees si se revest et comence la messe , et quant il ot fete sa beneïçon si prent corpus domini , et fet singne a Boort qu'il viegne avant , et il si fet et s'agenoille devant lui , et quant il est venuz li preudons li dit : « Boort voiz tu ce que je tiegn ? - Sire , fet il , oïl bien , je voi que vos tenez mon sauveor et ma redemption ensemble en semblance de pain et en tel maniere nel veïsse je pas , mes mi oil qui sont si terrien qu'il ne pueent veoir les esperitelx choses nel me lessent autrement veoir , ainz m'en tolent la veraie semblance .
Car de ce ne dout je mie que ce ne soit veraie char et verais hons , et enterine deïté .
» Lors comence a plorer trop durement .
Et li preudons li dit : « Or seroies tu fox se tu si haute chose com tu diz recevoies se tu ne li portoies loial compaingnie touz les jorz mes que tu vivroies .
- Sire , fet Boort , ja tant com je vive ne serai se ses serjanz non .
Ne n'istrai de son comandement .
» Lors li done li preudons et il le reçoit o grant devotion , et tant liez et joianz com cil qui ne cuide jamés estre corrociez por chose qui li aviegne .
Quant il l'ot usé et esté a genolz tant com lui plot il vient au prudome et li dit qu'il s'en velt aler , car assez a demoré laienz , et li prudons dit qu'il s'em puet bien aler quant lui plaira .
Car il est armez en tel maniere com chevaliers celestieux doit estre , et si bien garniz contre l'anemi que mielz ne porroit estre .
vient a ses armes et les prent , et quant il est armez si se part de laienz et comande a Dieu le preudome , et cil li requiert qu'il prit Dieu por lui quant il vendra devant le saint Graal .
Et Boort li requiert qu'il prit Nostre Seignor qu'il nel laist enchaoir en pechié mortel par temptacion d'anemi , et li preudons li dit qu'il pensera de lui en totes les manieres qu'il porra .
Maintenant s'em part Boort et chevauche toute jor jus a nonne .
Quant vint aprés cele hore il resgarda amont en l'air , et vit un grant oiesel voler par desus .i. arbre viel et sec et deserté et sanz fueille et sanz fruit .
Quant il ot grant piece volé entor si s'assist sus l'arbre ou il avoit oiselez suens propres ne sai quanz qui tuit erent mort .
Et quant il se seoit sus aux et il les trovoit sanz vie il se feroit de son bec enmi le piz si que il en fesoit le sanc saillir .
Et si tost com il sentoient le sanc chaut si revenoient en vie , et il moroit entr'elx , et einsi prenoient comencement de vie par le sanc dou grant oisel .
Quant Boort voit ceste aventure si se merveille trop que ce puet estre , car il ne set quel chose puisse avenir de ceste semblance .
Mes tant conoist il bien que ce est senefiance grant et merveilleuse , lors resgarde grant piece por savoir se li granz oiesiax releveroit , mes ce ne pot avenir , car il ert ja morz , et quant il voit ce si raquelt sa voie et chevauche jus aprés vespres .
Au soir li avint si come aventure le mena qu'il vint jusqu'a une tor fort et haute ou il demanda l'ostel , et l'en le herberja volentiers .
Quant cil de laienz l'orent desarmé en une chambre si le menerent en une sale en haut ou il trova la dame de laienz qui estoit bele et juene , mes povrement estoit vestue .
Et quant ele voit Boort entrer laienz si li cort a l'encontre et dit que bien soit il venuz , et il la salue come dame , et  l reçoit a grant joie , et ele le fet aseoir delez li , et li fet fere merveilleuse feste .
il fu tens de mengier ele fist Boort aseoir delez li , et cil de laiens aporterent granz mes de char , et les mistrent sus la table .
Et quant il voit ce si pense que ja n'en menjera , lors apele .i. vaslet et li dit qu'il li aport de l'eve , et cil si fet en .i. henap d'argent , et Boort le met devant soi et fet .iii. soupes .
Et quant la dame voit ce si li dit : « Sire ne vos plest pas ceste viande que l'en vos a devant aportee ?? - Dame , fet il , oïl bien , mes je ne demande ne ne menjeré mes hui autre chose que vos veez .
» Et ele en lesse atant la parole come cele qui ne li oseroit pas fere chose qui li despleust .
Quant cil de laienz orent mengié et les napes furent levees il se drecierent et alerent as fenestres dou palés , si s'asist Boort delez la dame .
En ce qu'il parloient einsi entra laienz .i. vaslez qui dist a la dame : « Dame malement vet .
Vostre suer a pris de voz chastiax , et touz cels qui dedenz estoient de par vos , et vos mande que ele ne vos lera plein pié de terre se vos demain n'avez trové .i. chevalier qui por vos se combate contre Priadan le Noir qui ses sires est .
» Quant la dame entent ceste parole si comence a fere trop grant duel , et dist : « Hé .´ Diex por quoi m'otroiastes vos onques a tenir terre quant je en devoie estre deseritee et sanz reson ? » Quant Boort entent ceste novele si demande a la damoisele que ce est .
« Sire , fet ele , ce est la greingnor merveille dou monde .
- Dites moi , fet il , quele s'il vos plest .
- Sire , fet ele , volentiers .
fu que li rois Amanz qui tint toute ceste terre en sa baillie , et plus encor que ce ne monte ama jadis une dame qui est assez plus vielle que je ne sui , et li bailla tout le pooir de sa terre et de ses homes , tandis com ele fu entor lui amena costumes mauveses et ennuieuses ou il n'avoit point de droiture , mes tant aparamment apert tort par quoi ele enchaçoit grant partie de ses genz .
Quant li rois vit que ele an ovroit si mal si l'enchaça de sa terre et me mist en baillie de quan qu'il avoit , mes si tost com il fu morz ele comença guerre contre moi dom ele m'a puis tolue grant partie de ma terre , et assez de mes homes tornez a sa partie .
Et encor de tant com ele en a fait ne se tient ele mie a paiee , ainz dit que ele me deseritera dou tout , et ele en a si bel comencement que ele ne m'a lessié fors ceste tor qui ne me remaindra pas se je ne t demain qui por moi se combate contre Priadan le Noir qui por sa querele deresnier en voldra entrer en champ .
- Or me dites , fet il , qui cil Priadans est .
- Ce est , fait ele , li plus redoutez champions de cest païs , et qui de greignor proesce est .
- Et vostre bataille , fet il , doit estre demain ? - Voir est , fet ele .
- Or poez , fet il , mander a vostre suer et a cel Priadan que vos avez trové .i. chevalier qui por vos se combatra que vos devez avoir la terre puis que li rois Amanz la vos dona , et que ele n'i doit riens recovrer puis que ses sires l'en chaça .
» Quant la dame entent ceste parole si n'est mie petit liee , ainz dit por la joie que ele en a : « Sire bon venissiez vos hui ceenz , car vos m'avez fet trop grant joie de ceste promesse , or vos doinst Diex force et pooir que vos ceste querele puissiez deresnier si voirement come mes droiz i est , car autrement nel demant je pas .
» Et il l'aseure mout et dit que ele n'a garde de perdre son droit tant com il soit sainz et hetiez , et ele mande que ses chevaliers iert demain toz prez a fere quan que li chevalier del païs esgarderont que ele en doie fere , si ont einsi porparlee la chose que la bataille est aterminee a l'andemain .
nuit fist Boort grant joie et grant feste et la dame li fist apareillier .i. lit bel et riche .
Et quant il fu tens de couchier et il l'orent deschaucié si le menerent en une chambre grant et bele et quant il i fu venuz et il vit le lit que l'en avoit fet por lui si les fet toz departir et aler d'iluec , et il s'en vont tuit puis qu'il le velt , et il destaint le cierge erranment , puis se couche a la terre dure et met .i. coffre a sa teste , et fet ses proieres et ses oroisons que Diex par sa pitié li soit en aide contre cel chevalier a qui il se doit combatre si voirement com il le fet por droiture et por loiauté metre avant , et por torçonnerie abatre .
Quant il ot fet ses proieres et ses oroisons si s'endormi , et si tost com il fu endormiz il li fu avis que devant lui venoient dui oisel dom li uns  si blans comme cisne , et ausi granz , et cisne resembloit bien .
Et li autres ert noirs a merveilles , si n'estoit mie de grant corsage , et il resgardoit si li resembloit une cornille , mes mout ert bele de la nerté que ele avoit , li blans oisiaux venoit a lui et li disoit : « Se tu me voloies servir je te donroie totes les richesces dou monde , et te feroie ausi biaux et ausi blans com je sui .
» Et il li demandoit qui il est .
« Donc ne voiz tu , fet il , qui je sui ? Je sui si biax et si blans et plus assez que tu ne cuides ai grant pooir .
» Et il ne li respont mot a ce , et cil s'en aloit , et maintenant revenoit li noirs oisiaux et li disoit : « Il covient que tu me serves demain , et ne m'aies mie en despit por ce se je sui noire .
Saches que mielz vaut ma nerté que autrui blanchor ne fait .
» Lors s'em partoit d'iluec qu'il ne veoit ne l'un ne l'autre oisel .
Aprés ceste avision l'en avint une autre assez merveilleuse .
Car il li ert avis qu'il venoit en un ostel bel et grant , et bien resembloit une chapele , et quant il i ert venuz si trovoit .i. home seant en une chaiere , et avoit a senestre partie loign de lui .i. fust porri et vermeneus si foibles qu'a poines se pooit sostenir en estant , et a destre avoit .ii. flors de lis , l'une des flors se traoit pres de l'autre et li vouloit sa blanchor tolir , mes li preudons les despar si que l'une ne touchoit a l'autre , et ne demoroit gueres que de chascune issoit flor portant fruit a grant plenté .
ce estoit avenu li preudons disoit a Boort : « Boort ne seroit il fox qui ses flors lairoit perir por cest fust porri secorre qu'il ne chaïst a terre ?? - Sire , fet il , oïl voir , car il m'est avis que cest fust ne porroit riens valoir , et ces flors sont assez plus merveilleuses que je ne cuidoie .
- Or te garde donc , fet li preudons , que se tu voiz tele aventure avenir que tu ne lesses pas ces flors perir por le fust porri secorre , car se trop grant ardor les sorprent eles porront tost perir .
» Et il dist qu'il seroit remambranz de ceste chose s'il venoit en leu .
Einsi li avindrent la nuit ces .ii. avisions qui mout le firent merveillier car il ne pooit onques penser que ce pooit estre , et tant li greverent en son dormant qu'il s'en esveilla et fist le signe de la croiz en son front , et mout se comanda a Nostre Seignor , et atendi jusqu'a tant qu'il fu jorz , et quant il fu jorz biax et granz il entra ou lit , et l'atorna en tel maniere que l'en ne se poïst apercevoir qu'il n'i eust geu , lors vient a li la damoisele de laienz et le salue , et il respont que Diex li doint joie , lors le moine la dame en une chapele qui laienz estoit si oï matines et le servise dou jor .
Quant vint .i. poi devant prime il issi dou mostier et vint en la sale o grant compaignie de chevaliers et de serjanz que la dame i avoit mandez por veoir la bataille .
Quant il vint ou palés si dist la dame a Boort qu'il menjast ainz qu'il s'armast , si en seroit toute voies plus aseur , et il dist qu'il ne menjeroit pas devant qu'il eust sa bataille menee a fin .
« Donc n'i a il , font cil dou païs , fors dou prendre voz armes et d'apareillier vos , car nos cuidons que Priadans soit ja armez ou champ ou ceste bataille doit estre .
» Et ele monte maintenant de laienz li et ses genz , lors demande ses armes et l'en li aporte maintenant .
Et quant il est tout apareilliez si qu'il n'i faut riens il monte en son cheval et dit a la dame que ele mont et sa compaignie , et ele monte , et lors le moinent ou champ ou la bataille devroit estre .
Maintenant s'em partent de laienz et le moinent jus a une praerie qui estoit en une valee , et voient ou fonz dou val mout grant gent qui atendoient Boort et la dame por qui il se devoit combatre .
Il devalent le tertre , et quant il vindrent en la place et les .ii. dames s'entrevirent si vint l'une contre l'autre , lors dist la juene dame cele por qui Boort se combatoit : « Dame je me plaingn de vos et a droit .
Car li rois Amanz me dona la terre ou vos ne poez riens recovrer come cele qui deseritee en fu par la bouche le roi .
» Et cele dit que onques deseritee n'en fu ce est ele preste de prover se ele l'ose deffendre .
Et quant ele voit que ele n'em porra eschaper autrement si dist a Boort : « Sire que vos semble de la querele a ceste dame ?? - Il me semble , fet il , que ele vos guerroie a tort et a desloiauté , et desloial sont tuit cil qui l'en aident .
Si en ai tant oï et par vos et par autres que je sai bien que ele en a le tort et vos le droit , et se uns chevaliers veut dire que ele en ait le droit je sui prez que je l'en face hui en cest jor recreant .
» Et cil est sailliz avant , et dist que ces menaces ne prise il mie .i. bouton , ainz est prez qu'il deffende la dame .
« Et je sui prez , fet Boort , que je por ceste dame qui ci m'a amené combatre contre vos que ele doit avoir la terre puis que li rois l'en revesti , et l'autre dame la doit perdre par droit .
» Lo se departent li uns ça li autres la cil qui estoient en la place ou la bataille devoit estre , et li dui chevalier se traient ensus et s'entresloingnent , puis laissent corre li uns a l'autre , et s'entrefierent si durement es granz aleures des chevax que li escu percent et li hauberc rompent , et se li glaive ne volassent en pieces ocis se fussent ambedui , lors s'entrehurtent des cors et des escuz si durement qu'il s'entreportent a terre , par desus les croupes des chevaux , et il se relievent assez tost com cil qui estoient de grant proesce , et metent les escuz sus les testes , et traient les espees et s'entredonent granz coux la ou il se cuident empoirier .
Si se despiecent les escuz amont et aval , et en font voler a la terre granz chantiax , et se desrompent les haubers sus les braz et sus les hanches , et se font plaies parfondes et granz , et se traient les sans des cors as espees cleres et trenchanz .
Si troeve Boort assez greionor greignor deffense ou chevalier qu'il ne cuidoit , et neporec il set bien que ele est en droite querele et en loial , et ce est une chose qui mout le fet seur , et sueffre que li chevaliers fiere sus lui menu et sovent , et il se sueffre et le laisse travaillier par lui meïsmes , et quant il a grant piece soffert , et il voit que li chevaliers est venuz en la grosse alaine .´ lors li cort sus ausi fres et ausi vistes com s'il n'i eust onques cop feru , il li done granz cox de l'espee , et le moine tant en poi d'ore que cil n'a pooir de soi deffendre tant a cox receuz et del sanc qu'il a perdu .
Et quant Boort le voit einsi lassé si li cort sus plus et plus , et cil vet tant guenchissant ça et la qu'il chiet a terre tot envers , et Boort l'aert au hiaume et le tire si fort qu'il li enrache de la teste et le giete en voie , et le fiert dou pont de l'espee sus le chief si qu'il en fet le sanc saillir , et les mailes dou hauberc entrer dedenz , et dist que il l'ocierra s'il ne se tient por outré , et fet sem qu'il li voille la teste couper , et cil voit le branc drecié sor le chief si a poor de morir , et por ce crie merci , et dit : « Ha .´ frans hons por Dieu aiez de moi merci , et ne m'oci mie , et je te creant que jamés ne guerroierai la juene dame tant com je vive , ainz me tendrai toz coiz .
» Et Boort le lesse maintenant , et quant la viele dame voit que ses chevaliers est vaincuz si s'en fuit de la place si tost com ele puet , come cele qui cuide estre honie , et Boort vient maintenant a toz cels de la place qui terre tenoient de lui , et dist qu'il les destruira s'il ne la voelent deguerpir .
Si i ot assez de tiex qui firent homage a la juene dame , et cil qui ne li voldrent fere furent ocis et deserité et chacié de terre .
Si avint einsi par la proesce Boort que la dame revint en la hautece ou li rois l'avoit mise , et neporec de tant com ele pot la guerroia tant com ele pot puis toz les jorz de sa vie , come cele qui toz jorz avoit envie sus li .
Quant ce fu chose que li païs fu acoisiez en tel maniere que li anemi a la juene dame n'oserent les testes lever , Boort s'em parti et chevaucha par la forest pensant a ce qu'il avoit veu en dormant , car mout desirroit avenir en leu ou il en oïst la senefiance , le premier soir jut chiés une veve dame qui mout bien le herberja , et mout fu lie de sa venue et joiant quant ele le conut .
A l'andemain si tost com li jorz aparut se parti de laienz et se mist ou grant chemin de la forest .
Et quant il ot erré jus au midi si li avint une aventure merveilleuse .
Car il encontra en travers de .ii. chemins .ii. chevaliers qui menoient son frere tout nu en braies sus .i. roncin grant et fort les mains liees devant le piz , et tenoit chascuns plein son poign d'espees poingnanz dom il l'aloient poingnant et batant si durement que li sans li sailloit de plus de .c. parz contreval le dos si qu'il en ert sanglant devant et derriers , et il ne disoit onques mot come cil qui estoit de grant cuer , ainz soffroit tout ce qu'il li faisoient com cil qui ert de grant cuer si com s'il n'en seust riens .
ce qu'il voloit aler rescorre le .´ Boort resgarde d'autre part et voit .i. chevalier armé de totes armes qui emportoit a force une bele damoisele , et la voloit metre ou plus espés de la forest por estre plus destornee a cels qui la querroient se nus venoit avant por li rescorre .
Et cele qui n'ert pas seure crioit a haute voiz : « Sainte Marie secorez vostre pucele .
» Et quant ele voit Boort chevauchier toz seus si pense que ce soit des chevaliers erranz de la queste , lors se torne cele part et li crie quan que ele puet : « Ha .´ chevalier je te conjur sus la foi que tu doiz a celui qui home lige tu es et en qui servise tu es mis que tu m'aides et ne me lesses honnir a cest chevalier qui a force m'en .
» Quant Boort entent cele qui le conjure de celui qui liges hons il est , si est si dolenz qu'il ne set qu'il doie fere , car s'il son frere en lesse mener a celx qui le tiennent il nel cuide jamés veoir ne sain ne haitié , et s'il ne secort cele pucele ele iert maintenant honie et despucelee , et einsi recevra ele honte par defaute de lui , lors drece les eulz vers le ciel et dist tout em plorant : « Biax douz pere Jhesucrist qui hons lige je sui garde moi mon frere en tel maniere que cil qui l'en ne l'ocient et je por pitié de vos et de misericorde secorré ceste pucele d'estre honie , car il me semble que cil chevalier la la voille despuceler .
» Lors s'adrece cele part ou li chevaliers emporte la damoisele , et broche le cheval si que il li fet le sanc saillir d'an .ii. les costez , et quant il l'aproche si li escrie : « Sire chevaliers lessiez la damoisele ou vos estes morz .
» Quant cil ot ceste parole si met jus la damoisele , et il estoit armez de toutes armes fors de glaive , si embrace l'escu et tret l'espee et s'adrece ve Boort , et cil le fiert si durement que parmi l'escu et parmi le hauberc li met le glaive , et cil se pasme de l'angoisse qu'il sent , et Boort vient a la damoisele si li dist : « Damoisele il me semble que vos estes delivre de cest chevalier , que vos semble et que volez que j'en face plus ? - Sire , fet ele , puis que vos m'avez garantie de perdre honor et d'estre honie je vos pri que vos me menez la ou cist chevaliers me prist .
» Et il dist que si fera il volentiers , lors prent le cheval au chevalier navré si monte la pucele et l'en einsi com ele devise .
Et quant ele est esloigniee ele li dist : « Sire chevaliers vos avez mielz esploitié que vos ne cuidiez de ce que vos m'avez resquesse , car se il m'eust despucelee .v. c. homes en moreussent encore qui en seront sauvé .
» Et il demande qui li chevaliers est .
« Certes , fet ele , ce est uns miens cousins germains que je ne sai par quel engin deable et anemis l'avoit eschaufé a ce qu'il me prist celeement chiés mon pere , et m'en aporta en ceste forest por moi despuceler , et s'il l'eust fet il fust mort de pechié , et honiz dou cors et moi desennoree a touz jorz mes .
»  qu'il parloient einsi si voient venir jus a .xii. chevaliers armez qui queroient la damoisele par la forest , et quant il la voient si li font si grant joie que ce est merveilles , et ele lor prie qu'il facent feste au chevalier et le retiengnent avec aux , car ele fust honie se Diex et ses cors ne fust .
Il le prennent au frain et li dient : « Sire vos en vendroiz o nos , car einsi le covient a fere , car tant nos avez serviz que a peines le vos porrions guerredoner .
- Biau seignor , fait il , je n'iroie en nule maniere , car tant ai a fere aillors que je ne porroie demorer .
Si vos pri qu'il ne vos em poist , car bien sachiez que volentiers i alasse , mes li besoinz i est si granz endroit moi , et la perte si doleureuse se je remanoie que nus fors Diex nel porroit restorer .
» Quant cil oient que li essoignes i est si granz si ne l'en osent plus efforcier , si le comandent a Dieu , et la pucele li prie mout doucement por Dieu que il la viegne veoir si tost com il en avra le loisir , et li devise en quel leu il la trovera , et il dist que se aventure le menoit cele part il li souvendroit de ceste chose .
Si se part atant d'ax , et cil en la pucele a sauveté .
Et Boort chevauche cele part ou il ot veu Lyonel son frere .
Et quant il vint a cel leu meïsmes ou il avoit veu Lyonel si resgarde amont et aval si loign com la forest li sueffre veoir .
Si escoute et oreille por savoir se il porroit oïr riens , et quant il n'ot chose par quoi il puisse avoir nule esperance de son frere si se met ou chemin qu'il lor vint torner , et quant il a grant piece alé si ateint .i. home vestu de robe de religion , et chevauchoit .i. cheval plus noir que meure .
cil ot que Boort venoit aprés lui si l'apele et li dist : « Chevalier que querez vos ? - Sire , fet Boort , je quier .i. mien frere que je vi ores mener batant a .ii. chevaliers .
- Ha .´ Boorz , fet il , se je cuidoie que vos vos desconfortissiez trop et que vos n'en chaïssiez en desesperance je vos en diroie ce que je en sai , et le vos mostreroie as eulz .
» Quant Boort entent ceste parole si pense tantost que li dui chevalier l'aient ocis , lors comence a fere trop grant duel , et quant il comence parler si dist : « Ha .´ sire s'il est morz si m'en mostrez le cors si le feré enterrer , et fere tele honor com l'en doit fere a cors de roi , car certes il fu filz a preudome et de preudefame .
- Or regarde , fet li hons , si le verras .
» Et il se resgarde si voit .i. cor gesir a terre toz estenduz et sanglanz novelement ocis .
Il le resgarde et conoist ce li est avis que ce est son frere , lors a si grant duel qu'il ne se puet tenir en estant , ainz chiet a terre touz pasmez et gist grant piece en pasmoisons .
Et quant il se relieve si dist : « Ha .´ biau sire qui vos a ce fet ? Certes or n'avré je jamés joie se cil qui es tribulacions et es angoisses vient visiter les pecheors ne me conforte .
Et puis qu'il est einsi biax douz freres que la compaignie de nos .ii. est departie .´ cil qui j'ai pris a compaignon et a mestre me soit conduisierres et sauverres en toz perilz , car des or mes n'ai ge a penser fors de m'ame puis que vos estes trespassez de vie .
» Quant il a ce dit il prent le cors et le lieve en la sele come cil qui riens ne li poise ce li est avis , et puis dist a celui qui ilec estoit : « Sire por Dieu dites moi s'i a ci pres ne mostier ne chapele ou je puisse cest chevalier enterrer .
- Oïl , fet il , ci pres a une chapele devant une tor ou il porra bien estre enfoïz .
- Sire por Dieu , fet Boorz , car m'i menez .
- Je vos i menré volentiers , fet cil .
Venez aprés moi .
» Et Boort saut sus la croupe de son cheval , et porte devant lui ce li est avis le cors de son frere .
Si ne sont gueres alé quant il voient devant els une tor grant et haute et forz a merveilles , et devant avoit une meson viez et gaste en semblance de chapele , il descendent devant l'uis a l'entree et entrent dedenz , et metent le cors sus une grant tombe de marbre qui ert enmi la meson .
Boort quiert amont et aval mes il ne voit ne eve beneoite ne croiz , ne nule veraie enseigne de Jhesucrist .
« Or le lessons ci , fet li li hons , et alons herbergier en cele tor jus a demain , et je revendrai por fere le servise de vostre frere .
- Coment sire , fet Boorz , estes vos donc prestres ?? - Oïl , fet cil .
- Donc vos requier je , fet Boort , que vos me diez la verité de mon songe qui m'avint anuit en mon dormant , et d'autre chose dont je sui en doute .
- Dites » , fet cil .
Et il li conte maintenant de l'oisel qu'il avoit veu en la forest , aprés li dist des oisiax donc li uns ert blans et li autres noirs , et del fust porri , et des flors blanches .
« Je t'en dirai , fait il , orendroit une partie et demain l'autre , li oisiaux qui venoit a toi en guise de cisne si t'amera par amors et amé t'a longuement , et te vendra proier prochainement que tu soies ses amis et ses acointes .
Et ce que tu ne li voloies otroier senefie que tu l'en escondiras , et ele s'en ira maintenant et morra de duel s'il ne t'en prent pitié , li noirs oisiaux senefie ton grant pechié qui la te fera escondire , car por crieme de Dieu ne por bonté que tu aies en toi ne l'escondiras tu pas , ainz le feras por ce que l'en te tiegne a chaste por conquierre la loenge et la vaine gloire del monde .
Si vendra si grant mal de cestee ceste que Lancelot tes cosins en morra , car li parent a la damoisele l'ocirront , et ele morra del duel que ele avra de l'escondit , et por ce porra l'en bien dire que tu es homicides de l'un et de l'autre ausi com tu as esté de ton frere qui le poïsses avoir resqueus se tu vousisses quant tu le lessas et alas secorre la pucele qui ne t'apartenoit , or resgarde ou il a greignor domage ou en ce que ele fust despucelee .´ ou en ce que tes freres qui est uns des bons chevaliers dou monde fu ocis .
Certes mielz fust que toutes les puceles dou monde fussent despucelees qu'il fust ocis .
»  Boort ot que cil en qui il cuidoit si grant bonté de vie le blasme de ce qu'il avoit fet de la pucele si ne set que dire , et cil li demande : « As tu oïe la senefiance de ton songe ?? - Sire oïl » , fet Boort .
« Or est en toi , fet il , de Lancelot ton cousin , car se tu veuz tu le porras secorre de mort , et se tu veuz tu le porras ocirre , or est en toi , li quiex que tu voldras en avendra .
- Certes , fet Boort , il n'est riens que je plus tost ne feïsse que mon seignor Lancelot ocirre .
- Ce verra l'en par tens » , fet cil .
Si le meine en la tor , et quant il entre laienz si troeve chevaliers et dames et puceles qui tuit li dient : « Boort bien viengniez .
» Si le meinent cil en la sale et le desarment , et quant il est en pur cors si li aportent .i. riche mantel forré d'ermine , et li metent au col , et l'asieent en .i. blanc lit , et le confortent tuit et l'esmoevent a fere joie tant qu'il li font oublier partie de sa dolor .
En ce qu'il entendoient a lui reconforter .´ atant es vos une damoisele si bele et si avenant qui paroit a avoir en li toute biauté terriane , et fu si richement vestue com se ele eust esté a chois de toutes les beles robes dou monde .
« Sire , fet uns chevaliers , vez ci la dame a qui nos sommes la plus bele dame et la plus riche dou monde , et cele qui plus vos a amé , ele vos a atendu lonc tens come cele qui ne voloit avoir ami ne chevalier se vos non .
» Et quant il entent ceste parole si est toz esbahiz .
Quant il la voit venir si la salue , et ele li rent son salu et s'asiet dejoste li , et parolent entr'aux de maintes choses , et tant que ele li requiert qu'il soit ses amis car ele l'aime sor toz homes terriens , et s'il li velt otroier s'amor ele le fera plus riche home que onques home de son lignage ne fu .
Quant Boort ot ceste parole si est mout a malaiese come cil qui en nule maniere ne voudroit enfraindre sa chasteé , si ne set que respondre , et ele li dit : « Que est ce Boort ? Ne ferez vos mie ce que je vos pri ?? - Dame , fet il , n'a si riche home ou monde qui volenté je feïsse de ceste chose , ne l'en nel me devroit mie requierre en cest point ou je sui ores , car mes freres gist laienz morz qu'il a hui esté ocis ne sai par quel maniere .
- Ha .´ Boort , fet ele , a ce ne resgardez pas , il covient que vos façoiz ce que je vos requier et sachiez se je ne vos amasse plus que fame n'ama onques home je ne vos en requeïsse pas , car ce n'est mie costume ne maniere que fame prit avant home encor l'aint ele bien , mes la grant baance que j'ai toz jorz a vos meine mon cuer a ce a force que je face et die ce que j'ai toz jorz celé .
Por ce vos pri biau douz amis que vos façoiz ce que je vos requier , ce est que vos gisez en ceste nuit o moi .
» Et il dit que ce ne feroit il en nule maniere , et quant ele ot ce si fet si grant semblant de dolor qu'il li est avis que ele plaint et face trop grant duel , mes tout ce ne li vaut riens .
Quant ele voit que ele nel porra vaintre en nule maniere si li dit : « Boort a ce m'avez menee que par cest escondit morré orendroit devant vos .
» Lors le prent par la main et le meine a l'uis dou palais et li dit : « Tenez vos ci si verroiz coment je morrai por amor de vos .
- Par foi , fet il , je nel verrai ja .
» Et ele comande a cels de laienz qu'il le tiegnent , et il dient que si feront il , et ele monte maintenant en haut desus les creniax , et moine o li .xii. damoiseles , et eles i sont montees , si dist l'une non pas la dame : « Ha .´ sire aiez merci de nos toutes , otroiez a ma dame sa volenté .
Certes se tu nel velz fere nos nos lairons orendroit toutes chaoir de ceste tor ainz que nostre dame .
Certes sa mort ne verrions nos en nule maniere .
Certes se tu por si pou de chose nos lesses morir onques chevalier ne fist si grant desloiauté .
» Et il les esgarde et cuide veraiement que ce soient gentilx fames et hautes dames .
Si l'em prent grant pitié .
Et neporquant il n'est mie conseilliez qu'il ne vueille mielz que eles toutes perdent lor ames qu'il seuls perdist la soe .
Si lor dit qu'il n'en fera riens ne por lor mort ne por lor vie , et eles se laissent maintenant chaoir de la halte tor a terre .
Et quant il voit ce si est touz esbahiz .
Si hauce sa main et se seigne .
Maintenant ot entor lui si grant noise et si grant cri qu'il li est avis que tuit li anemi d'enfer soient entor lui .
Et sanz faille il en i avoit plusors , il resgarde entor lui , mes il ne voit ne la tor ne la dame qui le requeroit d'amors .
Ne riens qu'il eust devant veu sors fors solement ses armes qu'il avoit la portees , et la meson ou il cuidoit avoir lessié son frere mort .
il voit ce si aperçoit maintenant que ce ert anemis Nostre Seignor qui cest aguet li avoit basti qui le voloit mener a destruction de cors et a perdicion d'ame , mes par la vertu Nostre Seignor s'en estoit eschapez , lors tent ses mains vers le ciel , et dist : « Biau pere Jhesucrist beneoiz soies tu qui m'as doné et force et pooir de moi combatre a l'anemi , et m'as otroié la victoire de ceste bataille .
» Lors vet la ou il cuidoit avoir lessié son frere mort , si ne troeve riens , lors est plus aeise que devant .
Car il cuide ore bien qu'il ne soit mie morz , et que ce ait esté fantosme qu'il a veu .
Si vient a ses armes si les prent et s'arme et monte et se part de la place ou il ne demorra plus si come il dit por l'amor de l'anemi qui i repere .
Quant il a une piece chevauchié si escoute et ot une cloche soner a senestre , et il est mout liez de ceste chose si torne cele part , et ne demore gueres qu'il voit une abeïe close de bons murs , et estoit de blans moines , et il vient a la porte et hurte tant que l'en li ovre .
Et quant il le voient armé si pen erranment qu'il soit des compaignons de la queste , il le descendent et le moinent en une chambre por desarmer , et li font tot le bien que il porent , et il dit a .i. preudom qu'il cuidoit bien qu'il fust prestres : « Sire por Dieu menez moi a celui des freres de ceenz qui plus est a vostre escient preudons , car hui m'est avenue une trop merveilleuse aventure donc je voldroie estre conseilliez a Dieu et lui .
- Sire chevaliers , fet il , vos iroiz par nostre conseil a danz abé , car ce est li plus preudons de ceenz et de clergie et de bone vie .
- Sire , fet Boorz , por Dieu menez m'i .
» Et cil dit que si fera il volentiers .
le meine en une chapele ou li preudons estoit , et quant il li a mostré si s'en retorne .
Et Boort vient avant si le salue , et cil li encline si li demande qui il est , et Boort dit qu'il estoit uns chevaliers erranz , lors li conte ce qui le jor li ert avenu , et quant il li a tout conté si li dist li preudons : « Sire chevaliers je ne sai qui vos estes , mes sachiez je ne cuidasse mie que chevaliers de vostre aage fust si forz en l'amor de Nostre Seignor come vos estes .
Vos m'avez dit de vostre afere donc je ne vos porroie huimés conseillier a ma volenté , car trop est tart , mes vos iroiz resposer huimés , et demain vos conseillerai au mielz que je porrai .
» Boort s'em part et comande le preudo a Dieu , et cil remaint qui assez pense a ce que cil li ot dit , et comande au frere qu'il soit serviz bien et richement , car assez est plus preudons que l'en ne cuide .
Cele nuit fu Boort plus richement serviz et aiesiez qu'il ne vousist , et li apareilla l'en char et poisson , mes il n'en menja onques , ainz prist pain et eve et menja tant com mestier li fu , ne d'autre chose ne gousta come cil qui en nule maniere ne vousist avoir enfrainte la penitance qui li avoit esté enchargiee , ne en lit ne en autre chose .
Au matin si tost com il ot oï matines et messe .´ li abes qui ne l'avoit pas oublié vint a lui et li dist que bon jor li donast Diex , et Boort li redit autel , lors le tret a une part loign des autres devant l'autel , et li preudons li dist que il li cont ce qui li estoit avenu en la queste del saint Graal , et il li conte mot a mot ce qu'il ot oï et veu en son dormant et en veillant , et li prie qu'il li die la senefiance de toutes ces choses , et il pense .i. poi et dit qu'il li dira volentiers , et cil li comence a dire : «   quant vos eustes receu he le haut mestre le haut compaignon , ce est a dire quant vos eustes receu corpus domini .´ vos vos meïstes a la voie por savoir se Nostre Sires vos donast trover la haute trouveure qui avendra as chevaliers Jhesucrist as verais preudomes de ceste queste .
Vos n'eustes gaires alé quant Nostre Sires vos vint devant en guise d'oisel , et vos mostra la dolor et l'angoisse qu'il soffri por vos , et si vos dirai coment vos le veïstes .
Quant li oisiaux vint a l'arbre sanz fueille et sanz fruit il comença a resgarder ses oisiaus , et vit qu'il n'en i avoit nul vif .
Maintenant se mist entr'ax et se comença a ferir en le piz de son bec , et tant que li sans en sailli fors et morut ilec , et de cel sanc reçurent vie li poucin ce veïstes vos , or vos en dirai la senefiance .
Li oisiax senefie Nostre creator qui forma a sa semblance home .
Et quant il fu boutez de paradis fors par son meffet il vint en terre ou il trova la mort , car de vie n'i avoit point , li arbres sanz fueille et sanz fruit senefie apertement le monde ou il n'avoit alors se male aventure non et povreté et soufrete .
Li poucin senefient l'umain lignage qui alors ert si perduz qu'il aloient tuit en enfer ausi li bon com li mauvés , et estoient tuit egal a merite .
Quant li filz Dieu vit ce si monta en l'arbre , ce fu en la croiz , et fu ilec feruz del bec dou glaive , ce est de la pointe ou costé destre tant que li sans en sailli , et de celui sanc reçurent li poucin vie cil qui ses oevres avoient fetes , car il les osta d'enfer ou toute morz estoit , et est encore sanz point de vie .
bonté que Diex fist au monde que il a mostré a vos et as autres pecheors vos vint il mostrer en semblance d'oisel por ce que vos ne doutissiez pas a morir por lui ne qu'il fist por vos .
Puis vos amena chiés la dame a qui li rois Amanz avoit bailliee sa terre a garder .
Par le roi Amant doiz tu entendre Jhesucrist qui est li rois ou monde qui plus ama , et plus pot l'en trover en lui douçor et pitié que l'en ne feïst en home terrien , si la guerreoit l'autre de quan que ele pooit cele qui de la terre avoit esté chaciee .
Vos feïstes la bataille et si la vainquistes , or vos dirai que ce senefie .
Nostre Sires vos avoit mostré qu'il avoit son sanc respandu por vos , et vos tantost empreïstes une bataille por lui .
Por lui fu ce bien quant vos por la dame l'empreïstes , car par li entendons nos sainte eglyse qui tient sainte crestienté en droite foi et en droite creance qui est la terre et le droit heritage Jhesucrist , par l'autre dame qui deseritee en avoit esté et qui la guerreoit la vielle loi , li anemis qui toz dis guerroie sainte eglyse et les suens .
la juene dame vos ot contee la raison que l'autre dame avoit de guerroier la vos empreïstes la bataille si com vos deustes , car vos estiez chevaliers Jhesucrist , por quoi vos estiez a droit tenuz de deffendre sainte eglyse , la nuit vos vint veoir sainte eglyse en semblance de fame triste et corrociee , et que l'en deseritoit a tort .
Ele ne vos vint pas veoir en robe de joie ne de feste , ainz i vint en robe de corroz , ce est en robe noire .
Ele vos aparut triste et noire por le corroz meïsmes que si fil li font , ce sont li crestien pecheor qui li deussent estre fil et il li sont fillastre , et la deussent garder come mere , mes non font , ainz la corroucent de jorz et de nuiz , et por ce vos vint ele veoir en semblance de fame triste et corrouciee qu'il vos en preïst greignor pitié .
Par le noir oisel qui vos vint veoir doit l'en entendre Jhesucrist , qui dist : “ Je sui noire mes je sui bele .
Sachiez que mielz vaut ma nerté que autrui blancheur ne fet .
” Par le blanc oisel qui avoit semblance de cisne doit l'en entendre l'anemi , et si vos dirai coment , li cisnes est blans par defors et noirs par dedenz .
Ce est li ypocrites qui est jaunes et pales et semble bien a ce qui defors en apert que ce soit des serjanz Jhesucrist .
Mes il est par dedenz si noirs et si horribles d'ordures et de pechiez qu'il engigne trop malement le monde , li oisiaus vint devant toi en dormant , et ausi fist il en veillant .
Et sez tu ou ce fu ?? Quant li anemis s'aparut en semblance de religion qui te dist que tu avoies lessié ton frere ocirre de ce menti il , car tes freres n'est pas ocis , ainz est encor toz vis , mes il le te dist por ce qu'il te vouloit fere entendant folie , et mener a desesperance et a luxure , et einsi t'eust il mis en pechié mortel par quoi tu eusses failli as aventures dou saint Graal .
t'ai ore devisé qui fu li blans oisiaux , et qui li noirs , et qui fu la dame por qui tu empreïs la bataille , et contre qui ce fu , or covient que je te devise la senefiance del fust porri , et des flors , li fuz sanz force et sanz vertu senefie Lyoniax tes freres qui n'a en soi nule vertu de Nostre Seignor qui en estant le tiegne , la porreture senefie la grant plent de pechiez mortiex qu'il a en soi amoncelez et acreuz de jor en jor por quoi l'en le doit apeler fust porri et vermeneus , par les .ii. flors qui estoient a destre sont senefiez .ii. virge , si en est li uns li chevaliers que vos navrastes ier , et autre la pucele que vos resqueusistes , l'une des flors se traoit pres de l'autre .
Ce fu li chevaliers qui la damoisele vouloit avoir a force , et la vouloit despuceler et tolir sa blancheur , mes li preudons les depart qui est a dire que Nostre Sires ne voloit pas que sa blancheur fust einsi perdue , ainz vos i amena si que vos les departistes et sauvastes a chascun sa blancheur .
Il vos disoit : “ Boort bien seroit fox qui ces flors lairoit perir por cest fust porri secorre .
Garde que se tu voiz cele aventure que tu ne lesses mie les flors perir por le fust porri secorre .
” Ce te comanda il , et tu le feïs , dom il te set merveilleux gré , car vos veïstes vostre frere que li dui chevalier en , et veïstes la damoisele que li chevaliers en , ele vos pria si doucement que vos fustes par pitié conquis , et meïstes arriere dos toute naturel amor por amor de Jhesucrist , si alastes la pucele secorre , et lessastes vostre frere mener en peril , mes cil en qui servise vos estiez mis i fu en leu de vos , et en avint si biau miracle por l'amor que vos mostrastes au roi des ciex que maintenant chaïrent mort li chevalier qui vostre frere menoient , et il se deslia , et prist les armes a l'un d'els , et monta en .i. cheval et se remist en la queste aprés les autres , et de ceste aventure savroiz vos verité asse prochainement .
que tu veoies que des flors issoit fueilles et fruit senefie que dou chevalier istra encore lignage grant dom il i avra de preudomes et de verais chevaliers que l'en doit bien tenir a fruit , et ausi istra de la damoisele .
Et s'il fust einsi avenu que ele en si ort pechié eust perdu son pucelage Nostre Sires en fust corrociez a ce qu'il fussent andui dampné par mort soubite , et einsi fussent perdu et en cors et en ame , et ce rescousistes vos , por quoi l'en vos doit tenir a serjant Jhesucrist bon et loial , et si m'aït Diex se vos fussiez terriens ja si haute aventure ne vos fust avenue que vos delivrissiez les crestiens Nostre Seignor , le cors de peine terriane et l'ame des dolors d'enfer , or vos ai devisees les senefiances des aventures qui vos sont avenues en la queste dou saint Graal .
- Sire , fait Boort , vos dites voir .
Vos les m'avez si bien devisees que j'en serai meillor toz les jorz de ma vie .
- Or vos pri je , fait li preudons , que vos priez por moi , car si m'aït Diex je cuit qu'il vos orroit plus legierement qu'il ne feroit moi .
» Et il se test com cil qui est toz honteus de ce qui li abes le tient a preudome .
Quant il orent grant piece parlé ensemble Boort se parti de laienz et coumanda l'abé a Dieu .
Quant il se fu armez il se met en son chemin , et chevaucha tant qu'il vint au soir chiés une veve dame qui mout bien le herberja , au matin se met a la voie et chevaucha jus a un chastel que l'en apeloit Tubele , et seoit en une valee .
Quant il vint pres dou chastel si encontra .i. vaslet qui aloit grant erre vers une forest , et il li vient a l'encontre , et li demande s'il set nules noveles .
« Oïl , fet li vaslez , demain devant cest chastel avra .i. tornoiement trop merveilleus , del conte des Plains , fet il , et de la veve dame de laienz .
» Quant Boort ot ceste novele si pense qu'il demorra , car il ne sera mie qu'il n'i voie aucun des compaingnons de la queste , car tiex i porroit venir qui li diroit noveles de son frere , ou par aventure ses freres meïsmes i sera s'il est pres d'iluec et il ait santé , lors torne vers .i. hermitage qui estoit a l'entree d'une forest , et quant il est la venuz si troeve Lyon ses freres qui seoit toz desarmez a l'entree de la chapele , et s'ert ileques herbergiez por estre l'endemain au tornoiement qui en cele praerie devoit estre feruz .
Quant il voit son frere si a si grant joie que nus nel porroit deviser , lors saut dou cheval a terre et li dist : « Biau frere .´ quant venistes vos ci ?? »  Lyon entent ceste parole si le connoist et si ne se relieve onques , ainz li dist : « Boort , Boort il ne defailli mie avant ier en vos que je ne fui ocis quant li dui chevalier me menoient batant , et vos me lessastes aler que onques ne m'aidastes , ainz alastes aidier a la damoisele que li chevaliers en , et me laissastes en peril de mort onques mes freres ne fist si grant desloiauté , et por celui meffet ne vos aseur je fors de la mort , car bien avez mort deservie , or si vos gardez de moi , car bien sachiez que vos ne poez de moi atendre se la mort non en quelque leu que je vos truisse ausi tost come je serai armez .
»  Boort entent ceste parole si est trop dolenz que ses freres est corrociez a lui , lors se met devant lui a terre a genouz , et li crie merci a jointes mains , et li prie por Dieu qu'il li pardoint , et il dit que ce ne puet estre , ainz l'ocirra se Diex li aït s'il em puet venir au deseure , por ce que il nel veut plus escouter s'en entre en la meson a l'ermite ou il avoit ses armes mises , si les prent et s'arme vistement , et quant il s'est armez si vient a son cheval et monte et dit a Boort : « Garde toi de moi , car se Diex m'aït se je puis venir au desus de vos je n'en feré autre chose que l'en doit fere de felon et desloial , car certes vos estes li plus felons et li plus desloial qui onques issist d'ausi preudome come li rois Boort fu qui engendra moi et vos , or montez sus vostre cheval si en seroiz plus avenanment , et se vos ne le fetes je vos ocierrai einsi a pié com vos estes , si en sera la honte moie , et li domages vostres , mes de cele honte ne me chaut , car mielz en voil je .i. poi avoir et estre blasmez de maintes genz que vos n'en soiez honiz einsi com vos devez .
»  Boort voit qu'il est a ce menez que combatre li covient si ne set que fere , car de combatre a li ne seroit il conseilliez en nule maniere .
Et toute voies por ce qu'il soit plus aseur montera il sus son cheval , mes encor l'essaiera une foiz por savoir se ja porroit trover merci lors s'agenoille a terre devant les piez au cheval son frere , et por ce plore tendrement et dit : « Biax freres aiez de moi merci , pardonez moi cest meffet et ne m'ociez mie , mes aiez en remembrance la grant amor qui doit estre entre moi et vos .
» De quan que Boort dist ne chaut a Lyon come cil que li anemis avoit eschaufé jus a volenté d'ocirre son frere .
Et Boort est toute voies a genolz devant lui et li crie merci jointes mains .
Quant Lyons voit qu'il n'i prendra plus et qu'il ne se levera mie si point outre , et fiert Boort dou piz de son cheval si durement qu'il l'abat a terre toz envers , et au chaoir que il fist fu mout bleciez , et cil li vet par desus le cors tout a cheval tant que tot le debrise , et Boort se pasme de l'angoisse qu'il sent si que il cuide bien morir sanz confession .
Et quant Lyon l'a tel atorné qu'il n'a mes pooir de relever si descent a terre , car il bee a couper li la teste .
Quant il est descenduz et il volt a son frere esrachier le hiaume de la teste lors vint acorant li hermites cele part qui mout ert vielx hons et anciens , et bien ot oïes les paroles qu'il distrent .
Quant il voit Boort qui Lyon vouloit couper la teste si se lesse chaoir sus lui , et dist a Lyon : « Ha .´ frans chevaliers por Dieu aiez merci de toi et de ton frere , car se tu l'ocis tu seras mort de pechié , et il sera trop outrageus domage de lui , car ce est .i. des plus preudomes dou monde et des meillors chevaliers .
- Se Diex m'aït sire , fait Lyons , se vos ne vos fuiez desus lui je vos ocirrai , et por ce ne sera il mie cuites .
- Certes , fet li preudons , je voil mielz que tu m'ocies que lui , car il ne sera mie si grant domage de ma mort com de la soe , et por ce voil je mielz morir qu'il muire .
» Si se couche de lonc en lonc de lui et l'embrace par les espaules , et quant Lyons voit ce si tret l'espee dou fuerre , et fiert le preudome si durement qu'il li abat le haterel par derriere , et cil s'estent qui angoisse de mort destraint .
Quant il a ce fet si ne se refraint point de son mautalent , ainz prent son frere au hiaume et li deslace por lui couper la teste .
Si l'eust ocis en petit d'ore quant par la volenté Nostre Seignor i vint Calogrenant .i. chevalier de la meson le roi Artus , et compainz de la table reonde .
Quant il voit le preudome ocis si se merveille mout que ce estoit , lors resgarde devant lui et voit Lyon qui voloit son frere ocirre , et li avoit le hiaume deslacié , si conoist Boort qu'il amoit de grant amor .
Si saut a terre et prent Lyon par les espaules et le tire si fort qu'il le tret arie , et li dit : « Que est ce Boort ? Estes vos fors del sens qui voulez vostre frere ocierre qui est .i. des meillors chevaliers que l'en conoisse ? A non Dieu ce ne vos soffreroit nus qui preudons fust .
- Coment , fet Lyons , voulez le vos rescorre ?? Se vos plus vos entremetez je le lairé et me prendrai a vos .
» Et cil le resgarde qui toz est esbahiz de ceste chose et li dist : « Et coment , fet il , Lyon est ce a certes que vos le volez ocirre ?? - Ocirre , fet il , le voil je et ocirrai que ja por vos ne por autre nel lairai , car il m'a tant meffet qu'il a mort bien deservie .
» Lors li recort sus et le velt ferir par la teste , et Calogrenant se met entre .ii. et dist que s'il est mes hui tant hardiz qu'il mete main en lui il est venuz a la meslee .
Lyon entent ceste parole si prent son escu et demande Calogrenant qui il est , et il se nomme , et quant il le conoist si le deffie et li cort sus l'espee trete , et li done si grant cop com il puet amener del brant .
Quant cil voit qu'il est venuz a la meslee si cort prendre son escu et tret l'espee , et il estoit bons chevaliers et de grant force , et se deffent viguereusement , et dure la meslee tant que Boorz se fu levez en son seant si angoisseus qu'il ne cuide mes des mois avoir pooir se Nostre Sires ne li aide .
Quant il voit Calogrenant qui a son frere se combat si est mout a malaise , car se Calogrenant ocit son frere devant lui il n'avra jamais joie , et s'il ocit Calogrenant la honte en sera soe , car il set bien qu'il ne commença la meslee se por lui non .
De ceste chose est il mout a malese si les alast volentiers departir s'il osast et il en eust le pooir , mes il se delt tant qu'il n'a pooir de soi deffendre ne d'autrui assaillir .
Si a tant regardé qu'il vit Calogrenant au desoz de la bataille .
Car Lyons estoit de grant chevalerie , et hardiz durement , et li ot despecié son escu et son hiaume , et tant l'avoit mené qu'il n'i atendoit se la mort non .
Et tant avoit perdu dou sanc que ce estoit merveille coment il se pooit tenir en estant .
Quant il se voit si au desouz si a poor de morir .
Si se regarde et voit Boort qui s'ert dreciez en seant , si li dit : « Ha .´ Boort car me venez aidier et giter de mort ou je me sui mis por vos rescorre qui estiez plus pres de mort que tiex veez vos ore .
Certes se g'i muir toz li mondes vos en devroit blasmer .
- Certes , fet Lyons , ce ne vos a mestier , vos en morroiz de ceste emprise , nus ne vos porroit estre garant que je ne vos ocie an .ii. de ceste espee .
» Quant Boort ot ce si n'est pas aseur , car il set bien que se celui estoit ocis ce seroit granz domages , et prie Nostre Seignor qu'il ait merci de lui , car por si pou de chose ne morut onques mes nus si preudons , et Calogrenanz li escrie : « Ha Boort lairez m'i vos morir ?? S'il vos plest que g'i muire la mort me plaira mout , car por plus preudome sauver ne porroie je mort soffrir .
» Lors le fiert Lyon de l'espee si qu'il li fet le hiaume voler de la teste .
Quant cil sen sa teste nue et descoverte et voit qu'il ne puet eschaper si dit : « Ha .´ biau pere Jhesucrist qui soffristes que je me meïsse en vostre servise non mie si dignement com je deusse aiez merci de m'ame en tel maniere que ceste dolor que mes cors sostendra por bien et por aumosne que je voloie fere me soit penitance et asoagement a l'ame de moi .
»  ce qu'il disoit ceste parole le fiert Lyon si durement qu'il le rue mort a terre , et li cors s'estent de l'angoisse qu'il sent .
Quant il ot ocis Calogrenant si ne se volt pas a tant tenir , ainz cort sus a son frere , et li done tel cop qu'il le fet tout embronchier .
Et cil en qui humilitez estoit si naturelment enracinee li prie por Dieu qu'il li pardoint ceste bataille .
« Car s'il avient biau frere que je vos ocie ou vos moi nos serons mort de pechié .
- Ja ne m'aït Diex , fet Lyon , se je ja ai merci de vos que je ne vos ocie se je en puis venir au desus , car il n'est mie remés en vos que je ne soie ocis .
» Lors tret Boort l'espee et dist tout em plorant : « Biax peres Jhesucriz ne me soit establi a pechié se je deffent ma vie contre mon frere .
» Lors hauce l'espee contremont , et en ce qu'il le voloit ferir ot une voiz qui li dit : « Fui Boort nel touchier car tu l'ocirroies ja .
» Maintenant descendi entre els .ii. un brandons de feu en semblance de foudre et vint devers le ciel , et en issi une flamme si merveilleuse et si ardanz que andui lor escu furent brui , et en furent si effreé qu'il chaïrent andui a terre , et jurent grant piece en pasmoisons , et quant il se releverent si s'entreresgarderent durement , et voient la terre toute rouge entr'els .ii. del feu qui i avoit esté .
Mes quant Boort voit que ses freres n'a nul mal si en tent ses mains vers le ciel , et en mercie Dieu de bon cuer .
oï une voiz qui li dist : « Boort lieve sus , et va de ci , si ne tien plus compaignie a ton frere , mes achemine toi vers la mer , ne ne demore en nul leu devant que tu i soies car Perceval t'i atent .
» Quant il ot ceste parole si s'agenoille , et tent ses mains envers le ciel , et dit : « Peres des cielx benoiez soies tu , quant tu me deignes apeler a ton servise .
» Lors vient a Lyon qui encor ert toz estordiz .
Si li dist : « Biax freres vos avez mal esploitié de cest chevalier vostre compaignon que vos avez ocis , et de cest hermite , por Dieu ne vos movez de ci devant que li cors soient enterré , et que l'en lor ait fete si grant honor com l'en doit fere .
- Et vos que feroiz ? fet Lyon .
Atendroiz vos ci tant qu'il soient enterré ?? - Nanil , fait Boort , ainz m'en irai a la mer ou Perceval m'atent si come la voiz devine m'avoit fet entendant .
» Quant il ot dite ceste parole si saut sus et fet le signe de la croiz en son front , et prie Nostre Seignor qu'il le conduie , il vet la ou il avoit ses armes mises , si les prent et s'arme maintenant , puis vient a son cheval et li met la sele et le frain , et quant il est apareilliez si s'em part et chevauche jus a une abeïe , la nuit quant il se fu couchiez oï une voiz qui li dist : « Boort lieve sus et si te vest et t'apareille .
» Et il est apareilliez por ce qu'il ne velt pas que cil de laienz le sachent qu'il s'en aille a tele hore vet querant par laienz par la ou il s'em puisse aler , tant qu'il troeve par derriere le mur percié ou il avoit bone voie .
Si vient a son cheval et monte , et s'en vient a la frete dou mur et passe oultre , si se part de laienz que nus ne s'en aperçoit , et chevauche tant qu'a la mer vient , et troeve une nef a la rive toute coverte d'un blanc samit , il descent et entre dedenz et se comande a Jhesucrist , et si tost com il est entrez dedenz si voit que la nef se part de la rive , et li venz se fiert ou voile qui en la nef si grant oirre qu'il semble que ele aille volant par desus les ondes .
Quant il voit qu'il a failli a son cheval metre dedenz si s'en sueffre a tant , lors regarde par la nef mes il ne voit riens , car la nuiz est noire et oscure por quoi l'en n'i pooit pas bien veoir .
Il vient au bort de la nef et escoute ilec , et prie Jhesucrist qu'il en tel leu le conduie ou s'ame puisse estre sauve , et quant il a fete sa proiere si s'endort jus au jor .
il se fu esveilliez il resgarde en la nef , et voit .i. chevalier armé de toutes armes fors dou hiaume qui estoit devant lui , et quant il l'a .i. poi avisé si conoist que ce est Perceval le Galois .
Maintenant le cort acoler et fere de lui joie , et cil devient toz esbahiz de ce qu'il le voit devant lui , car il ne set coment il i puisse estre venuz , lors li demande qui il est : « Coment , fet Boort , ne me conoissiez vos pas ?? - Certes , fet Perceval , nanil , ainz me merveil mout coment vos estes ceenz venuz se Nostre Sires meïsmes ne vos i aporta .
» Et Boort comence a sorrire de ceste chose , et oste son hiaume , et lors le conoist Perceval , si ne seroit pas legiere a aconter la joie qu'il s'entrefirent , et Boorz li comence a aconter coment il vint a la nef , et par quel amonestement , et Perceval li reconte les aventures qui li estoient avenues en la roche ou il avoit esté la ou li anemis li aparut en guise de fame qui le mena jus a pechier mortelment , einsi sont ensemble .
Mes a tant lesse ore li contes a parler d'aus et retorne au bon chevalier .
dit li contes que quant li bons chevaliers se fut partiz de Perceval et il l'ot rescoux des .xx. chevaliers qui l'avoient entrepris qu'il se mist ou grant chemin de la forest Gaste , et erra mainte jornee une hore avant autre arriere einsi come aventure le menoit .
Si trova laienz mainte aventure qu'il mist a fin donc li contes ne fet mie mention por ce que trop i eust a fere s'il vousist chascune dire par soi .
Quant li bons chevaliers ot grant piece chevauchié par le roiaume de Logres en toz les leuz ou il oï parler qu'il eust aventure .
Si s'em parti et chevaucha tant qu'il vint vers la mer , et quant il i vint si li avint qu'il passa par devant .i. chastel ou il avoit .i. tornoiement merveilleux .
Mes tant avoient ja cil defors fet que cil dedenz estoient a la fuie , car trop erent cil defors , et meillor chevalier .
Galaad vit que cil dedenz erent a si grant meschief , et que l'en les ocioit a l'entree dou chastel si se torna par devers ax et pense qu'il lor aidera , si besse le glaive , et fiert le cheval des esperons et fiert le premier qu'il encontre si durement qu'il le fet voler a terre , et li glaives vole en pieces , et il met la main a l'espee com cil qui bien s'en sot aidier , et se fiert la ou il voit la greignor presse , et comence a abatre chevaliers et chevaux , et a fere tiex merveilles d'armes que nus nel veïst qui a preudome nel tenist .
Et mes sires Gauvains qui au tornoiement estoit venuz lui et Hestors aidoient a cels defors .
Mes si tost com il virent l'escu blanc a la croiz vermeille si dist li uns a l'autre : « Veez la le bon chevalier , or sera fox qui l'atendra car contre s'espee ne dure armeure nule .
» En ce qu'il parloient einsi vint Galaad apoignant vers mon seignor Gauvain einsi come aventure le portoit , si le fiert si durement que il li fent le hiaume et la coife de fer , et mes sires Gauvains qui bien cuide estre morz dou coup que il a receu vole jus des arçons , et cil qui ne pot son cop retenir ataint le cheval par devant l'arçon , et le trenche tot par devant les espaules si qu'il l'abat maintenant mort par desoz mon seignor Gauvain .
Hestor voit mon seignor Gauvain a pié si se tret arriere por ce qu'il voit que ce ne seroit pas sens de celui atendre , et por ce qu'il le doit garder et amer come son neveu .
Et cil point amont et aval , et fet tant en poi d'ore que cil defors dedenz sont recovré qui ore estoient desconfit .
Si ne finent de ferir et d'abatre tant que cil defors sont desconfit a fine force , et s'en fuient la ou il cuident avoir garant , et il les enchauce grant piece .
Et quant il voit qu'il est noienz del retorner si s'en vet si coiement que nus ne set quel part il est alez .
Si en d'ambe .ii. parz le los et le pris del tornoiement .
Et mes sires Gauvains qui est si angoisseus dou cop qu'il li ot doné qu'il n'en cuide mie vis eschaper dist a Hestor que il vit devant lui : « Par mon chief or est averee la parole qui me fu avant ier dite le jor de Pentecoste del perron et de l'espee ou j'avoie mise la main que je en recevroie tel cop ainz que li anz fust passez que je n'en voldroie estre feruz por .i. chastel , et par mon chief ce est cele espee donc cist chevalier m'a orendroit feru .
Si puis bien dire que la chose est avenue com ele me fu promise .
- Sire , fet Hestor , vos a donc le chevalier blecié einsi come vos dites ? - Certes , fet mes sires Gauvains , oïl , si que je n'en puis eschaper sanz peril se Diex n'i met conseil .
- Et que porrons nos donques fere ? fet Hestor .
Or m'est il avis que nostre queste est remese puis que vos estes si bleciez .
- Sire , fet il , la vostre n'est mie remese , mes la moie tant com Diex plaira que je vos sive .
»  ce qu'il parloient einsi assemblerent ilec li chevalier dou chastel , et quant il conurent mon seignor Gauvain et il sorent qu'il ert einsi bleciez si en furent mout corrouciez li plusor , car sanz faille il estoit l'ome dou monde qui plus estoit amez d'estrange gent , si le prennent et l'emportent ou chastel et le desarment et le couchent en une couche qui estoit en une chambre coie et serie loign de gent , puis mandent .i. mire et li font regarder sa plaie , et li demandent s'il garra , et il les aseure qu'il le rendra dedenz .i. mois sain et haitié en tel maniere qu'il porra bien chevauchier et porter armes , et cil li creantent que s'il ce puet fere il li donroient tant d'avoir qu'il en seroit riches toz les jorz de sa vie , et il dient qu'il en soient tuit aseur , car il le fera einsi com il l'a dit , einsi remest laienz mes sires Gauvains et Hestors o lui qu'il ne s'en volt onques partir devant qu'il fu gariz .
li bons chevaliers chevaucha tant quant il fu del tornoiement partiz einsi com aventure le menoit qu'il vint la nuit a .ii. liues de Corbenyc .
Si li avint qu'il li anuita devant .i. hermitage , et quant il vit que la nuiz fu venue si descent et apele a l'uis l'ermite tant qu'il li ovri .
Mes quant li hermites voit qu'il est chevaliers erranz si li dist li hermites que bien soit il venuz , si pense d'osteler le cheval , et li fet oster ses armes , et quant il est desarmez si li fet doner a mengier de tele viande com Diex li avoit donee , et cil la reçut volentiers qui de tout le jor n'avoit mengié .
Si s'endormi sus .i. fes d'erbe qui laienz estoit .
il furent couchié si vint la une damoisele qui hurta a l'uis et apela Galaad , et tant que li preudons vient a l'uis et demande qui ce est qui a tele hore velt entrer laienz .
« Sire Ulfin , fait ele , je sui une damoisele qui voil au chevalier parler qui laienz est , car j'ai mout grant besoign de lui .
» Et li preudons l'esveille et li dist : « Sire chevaliers une damoisele velt parler a vos qui la fors est et qui mout a grant besoign de vos ce me semble .
» Et Galaad se lieve lors et vient a li et li demande que ele velt .
« Galaad , fet ele , je voil que vos vos armez et montez en vostre cheval , et me sivez , et je vos di que je vos mostrerai la plus haute aventure que chevalier veïst onques .
» Et quant Galaad ot ceste novele si vient a ses armes et les prent et s'arme , et quant il a mise la sele en son cheval si monte et comande l'er a Dieu , et dist a la damoisele : « Or poez , fet il , aler la ou vos plaira , car je vos sivrai en quelque leu que vos ailloiz .
» Et cele s'en va si grant erre com ele puet dou cheval trere , et cil la suit adés .
Si ont tant alé qu'il comença a ajorner , et quant li jorz fu biax et clers si entrent en une forest qui duroit jus a la mer , et estoit apelee Celible .
Si chevauchierent le grant chemin tout le jor en tel maniere qu'il ne burent ne ne mengierent .
soir aprés vespres vindrent a .i. chastel qui seoit en une valee qui estoit trop bien garniz de toutes choses , et fermé d'eve corant et de bons murs granz et forz , et de fossez hauz et parfonz .
Et quant cil de laienz la virent si comencierent tuit a dire : « Bien veignoiz dame .
» Si la reçurent a grant joie come cele qui lor dame estoit , et ele lor dit qu'il facent feste au chevalier , car ce est li plus preudons qui onques portast armes , et cil le corent desarmer si tost com il l'orent descendu , et il dist a la dame : « Dame remaindrons nos mes hui çaienz ?? - Nanil , fet ele .
Mes si tost com nos avrons mengié et .i. petit dormi nos en irons .
» Lors sont assis au mengier et aprés alerent dormir , et si tost com ele vint ou premier somme la damoisele apela Galaad et li dist : « Sire levez sus .
» Et il se lieve , et cil de laienz aportent cierges et tortiz por ce qu'il i veïst a soi armer , et il monte en son cheval , et la dame prent .i. escrin trop bel et trop riche et le met devant soi .
Quant ele est montee si se partent dou chastel et s'en vont grant aleure , si chevauchent cele nuit mout grant oirre , et tant errent que a la mer vindrent , et quant il sont la venuz si troverent la nef ou Perceval et Boorz estoient qui atendoient au bort de la nef .
Ne il ne demoroient mie , ainz crierent de loign a Galaad : « Sire bien veigniez vos , tant vos avons atendu que or vos avons Dieu merci , et venez avant car il n'i a fors de l'aler a la haute aventure que Diex nos a apareilliee .
» Et quant il les ot si lor demande qui il sont , et por quoi il dient qu'il l'ont tant atendu .
Si demande a la damoisele se ele descendra .
« Sire , fait ele , oïl , et lessiez ci vostre cheval car je i lesseré le mien .
» Et il descent maintenant et oste son cheval la sele et le frain , et au palefroi a la damoisele ausi , si fet le signe de la croiz en son front et se comande a Nostre Seignor , si entre en la nef , et la damoisele aprés , et li dui compaignon les reçurent a si grant joie et a si grant feste com il pueent plus , et maintenant comença a aler la nef grant aleure par la mer .
Car li venz se feroit enz granz .
Si vont tant en poi d'ore qu'il ne pueent veoir terre ne loign ne pres , et lors fu ajorné si s'entreconurent , et plorent tuit troi de la joie qu'il ont de ce que si s'estoient entretrové .
osta Boort son hiaume et Galaad le suen et s'espee , mes son hauberc ne volt il pas oster .
Et quant il voit la nef si bele et par defors et par dedenz si demande as .ii. compaignons s'il sevent donc si bele nef vint , et Boort dit qu'il n'en set rien , et Perceval l'en conte ce qu'il en set , et li dit tout einsi com il li estoit avenu en la roche , et coment li preudons qui prestres li sembloit l'i avoit fet entrer .
« Et bien me dist qu'il ne demorroit mie granment que je vos avroie en ma compaignie , mes de ceste damoisele ne me dist il onques riens .
- Par foi , fet Galaad , ceste part ne fusse je ja venuz au mien escient se ele ne m'i eust amené .
Donc l'en puet dire que g'i sui plus venuz par lui que par moi , car en ceste voie ne fui je onques mes , et de vos .ii. compaignons ne cuidasse je jamés oïr parler en si estrange leu com cist est .
» Et il s'en comencent a tere , lors conte li uns a l'autre de ses aventures , tant que Boort dist a Galaad : « Sire se or fust ci mes sires Lancelot vostre peres il me fust avis que riens ne nos fausist .
» Et cil dist qu'il n'i puet estre puis que il ne plest a Nostre Seignor .
tiex paroles errerent tant qu'il fu hore de nonne , et lors porent il estre auques esloignié del roiaume de Logres , car la nef ot tote la nuit coru , et tout le jor a plein voile , et lors arivent entre .ii. roches en une isle sauvage si reposte que ce estoit merveille , et sanz faille ce ert un recort de mer , et quant il furent ilec arivé si virent devant ax une autre nef oultre une roche ou il ne poïssent ja avenir se il n'i alassent a pié .
« Biau seignor , fet la damoisele , en cele nef la est l'aventure por quoi Nostre Sires vos a mis ensemble .
Si vos covient issir de ceste nef et aler i .
» Et il dient que si feront il volentiers , si saillent fors et prennent la damoisele et la metent fors .
Et quant il sont la venuz si la troevent assez plus riche que cele dom il estoient issu .
Mes il se merveillent mout de ce qu'il ne voient home ne fame dedenz , et il se traient plus pres por garder s'il verroient rien , et il resgardent el bort de la nef et voient letres escrites en caldieu qui disoient une mout espantable parole et douteuse a toz cels qui i voulsissent entrer , et fu dite ceste parole en tel maniere : ‘  tu hons qui dedenz moi doiz entrer qui que tu es bien resgarde que tu soies pleins de foi , car je ne sui se foi non .
Et por ce resgarde bien avant que tu i entres que tu ne soies entechiez , car je ne sui se foi non et creance , et si tost come tu guenchiras a creance je te guerpirai en tel maniere que tu n'avras de moi sustance ne aide , ainz te faudrai del tout en quel leu que tu soies conseuz a mescreance ja si poi n'i seras atainz .
’  il conoissent les letres si resgardent li uns l'autre , lors dist la damoisele a Perceval : « Savez vos , fet ele , qui je sui ?? - Certes , fet il , nanil , onques a mon escient ne vos vi .
- Sachiez , fet ele , que je sui vostre suer , et fille au roi Pellehen .
Et savez vos por quoi je me sui fet conoistre a vos ? Por ce que vos me creez plus de ce que je vos dirai .
Je vos di premierement , fet ele , come a la riens que je plus aim que se vos n'estes parfetement creanz en Jhesucriz que vos en ceste nef n'entrez en nule maniere , car bien sachiez que parfetement i peri .
Car la nef est si haute chose que nus entechiez de mal vice n'i puet remanoir sanz peril .
» Quant Perceval ot ce si resgarde et avise tant que il conoist que ce est sa suer , et lors li fet mout grant joie et li dit : « Certes bele suer g'i entrerai , et savez vos por quoi ?? Por ce que se je sui mescreanz que g'i perisse come desloiax .
Et se je sui pleins de foi et tiex com chevaliers doit estre que g'i soie sauvez .
- Or i entrez donc , fet ele , seurement que Nostre Sires vos i soit garanz et deffense .
» En ce que ele disoit ce Galaad qui estoit devant hauce sa main et se seigne et entre enz , et quant il est dedenz si comence a resgarder d'une part et d'autre , et la damoisele entre aprés et se seigne a l'antrer , et quant li autre voient ce si n'atargent plus , ainz entrent enz , et quant il ont bien resgardé sus et jus si dient qu'il ne cuidoient mie que en mer ne en terre eust si bele nef ne si riche come cele lor semble , et quant il ont cerchié par tout si resgardent ou cors de la nef et voient .i. mout riche drap estendu en guise de cortine , et par desoz .i. mout bel lit grant et riche .
vint au drap si le sozlieve , et resgarde desoz , et vit le plus bel lit que il onques veïst , car li liz ert granz et riches , et si avoit au chevez une corone d'or mout riche , et as piez avoit une espee qui mout estoit bele et clere , et fu del travers del lit trete dou fuerre bien demi pié .
Cele espee estoit de diverse façon , car li ponz estoit d'une pierre qui avoit en soi toutes les colors que l'em puet trover en terre , et si avoit encor autre diversité qui valoit encor plus , car chascune des colors avoit en soi une vertu .
Et encor devise li contes que l'enheudeure estoit de .ii. diverses bestes , car la premiere estoit d'une maniere de serpent qui converse en Calidoine plus que en autre terre .
Si est apelez icil serpenz papalustes , et de cel serpent est tele la vertu que se nus hons tient nule de ses costes ou aucun de ses os .´ il n'a garde de sentir trop grant chalor .
tel maniere et de tel force est la coste premiere , et l'autre ert d'un poisson qui n'est mie trop granz , et si converse ou flum d'Eufrate , et ne mie en autre eve , et cil poissons est apelez ortenax .
Si sont ses costes de tel maniere que se nus hons em prent une ja tant com il la tendra ne li sovendra de joie ne de duel qu'il ait eu , fors solement de cele chose por quoi il l'avra prise , et maintenant qu'il l'avra mise jus repensera ausi com il estoit acostumé en maniere de naturel home .
Itel vertu avoient les .ii. costes qui estoient en l'enheudeure de l'espee , et si estoient covertes d'un vermeil drap trop riche tout plein de letres qui disoient : ‘ Je sui merveille a veoir et a conoistre , car onques nus ne me pot empoignier tant eust la main grant , ne ja ne fera for .i. tot sol , et cil passera de son mestier toz cels qui devant lui avront esté , et qui aprés lui vendront .
’  disoient les letres de l'enheudeure .
Et si tost com cil les ont leues qui assez savoient de letres si resgarde li uns l'autre , et distrent : « Par foi ici puet on veoir merveilles .
- A non Dieu , fet Perceval , g'i essaieré savoir se je ceste espee porroie empoignier .
» Si met la main a l'espee , mes il ne puet l'enheudeure empoingnier .
« Par foi , fait il , or cuit je bien que ces letres dient voir .
» Lors i remet Boort la main , mes il n'i puet riens fere qui vaille , et quant il voient ce si dient a Galaad : « Sire essaiez a ceste espee , car nos savons bien que vos acheverez ceste aventure a ce que nos i avons failli .
» Et il dist que il n'i essaiera ja .
« Car je voi , fet il , assez greignors merveilles que je ne vi onques mais .
» Lors resgarde l'alemele qui tant estoit trete del fuerre com vos avez oï , et voient autres letres vermeilles come sanc qui disoient : ‘ Ja nus ne soit tant hardiz qu'il del fuerre me traie se il ne doit mielz fere que autre et plus hardiement , et qui autrement me trera bien sache il que il n'en faudra ja a estre morz ou mehaigniez , et ceste chose a ja esté esprovee aucune foiz .
’ Quant Galaad voit ceste chose si dist : « Par foi je voloie trere ceste espee .
Et puis que li deffens i est si granz je n'i metrai ja la main .
» Autretel dist Perceval et Boort .
« Seignors , fet la damoisele , sachiez que li treres est deveez a toz fors a .i. sol , et si vos dirai coment il en avint n'a pas lonc tens .
fu , fet la damoisele , que ceste nef arriva ou roiaume de Logres , et a celui tens avoit il guerre mortel entre le roi Lambar qui fu peres a celui roi que l'en apele le Roi Mehangnié , et le roi Ullan qui ot esté sarrazins touz les jorz de sa vie , mes lors ot esté crestiens novelement si que l'en le tenoit a .i. des plus preudes homes del monde .
Un jor avint que li rois Labrans et li rois Urlans orent lor ost assemblee en la marine ou la nef estoit arivee .
Et tant que li rois Urlans fu tornez a desconfiture , et quant il se vit desconfit si ot poor de morir .
Si vi a ceste nef qui la estoit arivee et sailli dedenz , et quant il ot trovee ceste espee si la trest et issi fors , et trouva le roi Labran l'ome del monde de crestiens ou il avoit adonques greignor foi et greignor creance , et ou Nostre Sires avoit greignor part .
Et quant li rois Urlans vit le roi Labran si dreça l'espee et le feri amont ou hiaume si durement qu'il fendi lui et le cheval jus en terre .
Itiex fu li premiers cox de ceste espee , et ce fu fet ou roiaume de Logres , si en avint si grant pestilence et si grant destruction es .ii. roiaumes que onques puis les terres ne rendirent as laboreors lor travauz , car puis n'i crut ne blé ne autre chose , ne li arbre n'i porterent fruit .
Ne les ev ne porterent poisson , et por ce a l'en apelee la terre des .ii. roiaumes la terre Gaste .
Por ce que par cel doulereus cop avoit einsi esté agastie .
li rois Urlans vit l'espee si trenchant si pensa qu'il retorneroit por prendre le fuerre , et lors vint a la nef et entra dedenz , et mist l'espee ou fuerre , et si tost com il ot ce fet si chaï morz devant cest lit , et einsi fu esprovee ceste espee que nus ne la treroit qui ne fust morz ou mehaingniez .
Si remest li cors le roi devant cest lit , tant que une pucele l'en gita fors , car il n'avoit ilec home si hardi qui i osast entrer por le deffens que les letres dou bort fesoient .
- Par foi , fet Galaad , ci ot assez bele aventure , et je croi bien qu'il est einsi , car de ce ne dout je mie que ceste espee ne soit assez plus merveilleuse que autre .
» Et lors vet avant por trere la .
« Ha .´ fet la damoisele , soffrez vos .i. petit encore tant que nos aions bien resgardees les merveilles qui i sont .
» Et il la lesse maintenant , et lors comencent a resgarder le fuerre , mes il ne sevent de quoi il puisse estre s'il n'est de cuir de serpent , et neporquant il voient qu'il est vermeuz ausi come flor de rose , et si ot desus letres escrites les unes d'or et les autres d'argent , mes quant ce vint au resgarder les renges de l'espee si n'i ot nus qui ne se merveillast plus que onques mes .
Car il voient que les renges n'avenissent mie a si riche brant come cele estoit , car eles estoient de si vil matiere et de si povre comme d'estoupes de chanvre , et estoient si foibles par semblant qu'il lor estoit bien avis qu'il ne poïssent mie sostenir l'espee un hore sanz rompre , et les letres qui estoient ou fuerre disoient : ‘ Cil qui me portera doit estre mout plus preuz et mout plus seurs que nus autres s'il me porte si netement come il me doit porter , car je ne doi entrer en leu ou il ait ordure ne pechié , et qui m'i metra bien sache il que ce sera cil qui primes s'en repentira , mes s'il me garde netement il porra par tout aler aseur , car li cors de celui a qui costé je pendrai ne puet estre honiz tant com il soit ceinz des renges a quoi je pendrai .
Ne ja nus ne soit si hardiz qu'il ces renges qui ci sont en ost por rien .
Car il n'est pas otroié a home qui or soit ne qui a venir soit , car eles ne doivent estre ostees fors par main de fame , et fille de roi et de reïne .
Si en fera tel eschange que ele i metra unes autres de la riens desus li que ele plus amera , et si les metra en leu de cestes , et si covient que la damoisele soit touz les jorz de sa vie pucele en volenté et en oevre .
Et s'il avient que ele enfraigne sa virginité a seur soit ele que ele morra de la plus vil mort que nule fame puisse morir , et cele damoisele apelera ceste espee par son droit non , et moi par le mien .
Ne ja devant la ne sera nus qui par noz droiz nons nos sache nommer .
’  il ont les letres leues si comencent a rire , et dient que ce sont merveilles a veoir et a oïr .
« Sire , fet Perceval , tornez ceste espee , si verroiz qu'il a de l'autre part .
» Et il la torne maintenant sus l'autre costé .
Et quant il l'ot tornee si virent que ele estoit rouge come sanc de l'autre part , et si i avoit letres qui disoient : ‘ Cil qui plus me prisera plus i trovera a blasmer au grant besoign .
Ne il nel porroit cuider .
Et a celui a qui je devroie estre plus debonere serai je plus felonnesse , et ce n'avendra fors une foiz , car einsi le covient estre a force .
’ Quant la damoisele vit ceste chose si dist a Perceval : « Biax freres , fet la damoisele , ces .ii. choses sont ja avenues , et si vos dirai quant ce fu , et a quel gent eles avindrent , por quoi nus ne doit douter a prendre ceste espee por quoi il en soit dignes .
avint jadis bien a .xl. anz aprés la passion Jhesucrist que Nasciens li serorges le roi Mordrains fu portez en une nue plus de .xiiii. jornees loign de son païs par le comandement Nostre Seignor en une isle vers le païs d'occident .
Si apeloit l'en cele isle l'isle tornoiant , et quant il vint la si avint qu'il ceste nef ou nos sommes trova a l'entree d'une roche , et quant il fu dedenz entrez et il ot trové cest lit et ceste espee ausi com vos la veez ore , si la resgarda grant piece , et la covoita tant a veoir que ce fu merveille , et neporquant il n'avoit mie hardement de trere la .
Si chaï einsint en voloir et en desirrier d'avoir la , si demora .viii. jorz en la nef sanz boivre et sanz mengier se petit non .
novieme jor li avint que uns vens granz et merveilleus le prist qui le fist partir de l'isle tornoiant , et l'emporta en une isle d'occi mout loign d'ilec .
Si arriva devant une roche .
Et quant il fu a terre si vint en une isle ou il trova .i. Jaiant le plus grant et le plus merveilleus dou monde qui li cria qu'il estoit morz , et il ot doute de morir quant il vit cel maufé qui vers lui acoroit si garda entor lui , mes il ne vit rien dom il se poïst deffendre , lors corut a l'espee come cil qui angoisse de morir et doutance semonoit , si la trest fors dou fuerre , et quant il la vit nue si la prisa tant qu'il ne pooit riens tant prisier , lors la comença a branler contremont .
Mes au premier branle li avint que ceste espee brisa par mi , lors dist que la chose qu'il avoit plus prisiee el monde devoit il plus blasmer , et par droit , por ce que au grant besoign li estoit faillie , lors remist les pieces de l'espee sus le lit et sailli fors de la nef , et s'ala combatre au jaiant et l'ocist , puis revint en la nef .
Et quant li venz se fu feruz ou voile par aventure si erra par la mer tant qu'il encontra une autre nef qui ert le roi Mordrains qui mout avoit esté guerroiez et assailliz de l'anemi a la roche dou port perillex .
li uns vit l'autre si s'entrefirent mout grant joie come cil qui mout s'entramoient de grant amor , et demanda li uns a l'autre de son estre et de ses aventures qui li erent avenues , et tant que Nasciens dist : “ Sire je ne sai que vos me dites des aventures dou monde , mes puis que vos ne me veïstes mais vos di je qu'il m'avint une des plus merveilleuses aventures dou monde , ne qui onques au mien escient avenist a home .
” Lors li conte coment il li estoit avenu de la riche espee , comment ele li estoit brisiee au grant besoign quant il en cuida ocierre le jaiant .
“ Par foi , fet il , merveilles me dites , et de cele espee que feïstes vos ? - Sire , fet Nasciens , je la mis la ou je la pris .
Si la poez venir veoir s'il vos plest , car ele est çaienz .
” Lors se parti li rois Mordrains de sa nef et entra en la Nascien , et vint au lit .
Et quant il vit les pieces de l'espee qui estoit brisiee si la prisa mout plus que riens qu'il eust onques mes veue .
Si dist que cele briseure n'avoit pas esté fete par mauvestié de l'espee ne par defaute , mes par aucune senefiance , ou par aucun pechié de Nascien , lors prist les .ii. pieces et les remist ensemble , et si tost come li dui acier furent josté ensemble si resouda l'espee ausi com ele avoit esté brisiee .
Et il vit ce si comença maintenant a rire , et dist : “ Par Dieu merveilles est des vertuz Jhesucrist qui solde et fraint plus legierement que l'en ne porroit cuidier .
” Lors remist l'espee ou fuerre et la coucha la ou vos la veez ore , et maintenant oïrent une voiz qui lor dist : “ Issiez fors de cele nef et entrez en l'autre , car par poi que vos ne chaez en pechié , et se vos en pechié estes trovez tant com vos seroiz çaienz vos n'en poez eschaper sanz peril .
” A tant issirent de la nef et entrerent en une autre , et en ce que Nasciens entra de l'une en l'autre si fu feruz d'une espee en lançant par l'espaule si durement qu'il chaï en la nef arriere , et au chaoir qu'il fist dist il : “ Ha .´ Diex come je sui bleciez .
” Lors oï une voiz qui li dist : “ Ce est por le forfet que tu feïs de l'espee que tu tresis , car tu n'i devoies pas adeser , car tu n'en estoies pas dignes , or si regardes mielz une autre foiz d'aler contre ton creator .
” Et en tel maniere avint ceste parole com je la vos ai devisee qui ci est escrite : ‘ Cil qui plus me prisera plus i trovera a blasmer au grant besoign .
’ Car cil ou monde qui plus prisa ceste espee ce fu Nasciens et ele li failli au grant besoign si comme je vos ai conté .
- A non Dieu , fait Galaad , de ceste chose nos avez vos bien fait sages , or si nos dites coment l'autre avint .
- Volentiers » , fet la damoisele .
«  fu , fet ele , que li rois Parlan que l'en apele le Roi Mehaignié tant com il ot pooir de chevauchier essauça mout sainte crestienté , et honora povre gent plus que nus que l'en seust , et fu de si bone vie que l'en ne trovast son pareil en crestienté .
Mes .i. jor chaçoit en un suen bois qui duroit jus a la mer , et tant que il perdi chiens et veneors , et ses chevaliers touz fors un sol qui ses cousins germains estoit , et quant il vit qu'il ot perdue toute sa compaignie si ne sot que fere , car il se veoit si parfont en la forest que il n'en savoit coment issir com cil qui n'avoit pas la voie aprise , lors se mist ou chemin entre lui et son chevalier , et erra tant qu'il vint sor le rivage de la mer par devers Illande , et quant il i fu venuz si i trova ceste nef ou nos sommes ore .
Si vint au bort et trova les letres que vos avez veues .
Et quant il les vit si ne s'esmaia pas com cil qui ne se sentoit mie meffez vers Jhesucrist de totes les bontez que chevaliers terriens pooist avoir , lors entra en la nef toz sels , car li chevaliers ses compainz n'ot pas le hardement qu'il i entrast .
il ot trovee ceste espee si la trest tant com vos poez veoir , car devant ce ne paroit il point de l'alemele , et toute l'eust il trete sanz targier , mes maintenant entra laienz une lance dom il fu feruz par oultre les .ii. cuisses si durement qu'il en remest m si com il apert encore .
Ne onques puis n'em pot garir , ne ne fera devant que vos vendroiz a lui , et einsi fu il mehaigniez par le hardement qu'il fist , et il est vostre aiex , et por icele venjance dist l'en que ele li fu felonnesse qui li deust estre debonere , car il ert li mieldres chevaliers et li preudons qui alors fust .
- A non Dieu damoisele , font il , tant nos en avez dit que nos veons or bien que por ces letres ne doit on mie lessier a prendre ceste espee .
» Lors resgardent le lit et voient qu'il est de fust , et n'est pas couche , et ou mileu par devant avoit .i. fuissel qui estoit enfichié par le fust qui ert ou mileu dou lit par devant si qu'il ert contremont toz droiz , et estoit tres endroit celui .
l'un des fuissiaux jus a l'autre avoit tant d'espace com li liz ot de lé , et desus cez .ii. fuissiaux avoit un autre menu quarré qui ert chevilliez en l'un et en l'autre , et li fuissiaux qui par devant ert fichiez estoit plus blans que noif ne , et cil derrieres ert ausi rouges comme goutes de vermeil sanc .
Et cil qui aloit par desus ces .ii. ert ausi verdoianz come esmeraude .
De ces .iii. colors estoient li .iii. fuissel desus le lit .
Et si sachiez veraiement que ce estoient naturiex colors sanz peinture , car eles n'i avoient esté mises par home mortel ne par fame .
Et par ce que maintes genz le porroient oïr qui a mençonge le tendroient se l'en ne lor faisoit entendant coment ce porroit avenir s'en destorne .i. poi li contes de sa droite voie et de sa matiere por deviser les manieres des .iii. fuissiax qui des trois colors estoient .
dit li contes dou saint Graal .´ que quant il avint chose que Eve la pecheresse qui la premiere fame fu ot pris conseil au mortel anemi ce fu au deable qui des lors comença a engignier l'umain lignage par decevoir .
Et il tant l'ot enortee de pechier mortelment , ce fu de couvoitise par quoi il avoit esté gitez fors de paradis , et trebuchiez de la grant gloire des cielx , et il li fist son desloial talent mener a ce qu'il li fist cuillir dou fruit mortel de l'arbre , et de l'arbre meïsmes .i. rainsel avec le fruit , si com il avient sovent que li rains remaint o le fruit que l'en quielt .
Et si tost com ele l'ot aporté a son espoux Adan a qui ele l'ot conseillié et enorté si le prist as mains en tel maniere que il l'esracha dou rainsel einsi com vos avez oï , si avint que li rains remest en la main sa fame , si com il avient aucune foiz que l'en tient aucune chose en sa main et si n'i cuide l'en riens tenir .
Et si tost com il orent mengié dou mortel fruit qui bien doit estre apelez mortiex , car par lui vint primes la mort a ces .ii. et puis as autres .
Si changierent toutes lor qualitez qu'il avoient devant eues , et virent qu'il estoient charnel et nu .´ qui devant ce n'estoient se chose non esperitiex ja soit ce qu'il eussent cors , et neporquant ce n'aferme mie li contes qu'il del tout fussent esperitel , car chose formee de si vil nature come limon ne puet estre de tres grant neteé .
Mes il erent ausi come esperitel quant a ce qu'il estoient formé por toz jorz vivre , se ce avenist que il se tenissent toz jorz de pechier .
Et quant il se resgarderent il se virent nu , et il covrirent les hontiex membres .
Si fu li uns de l'autre vergondeus .
De tant se sentirent il ja de lor meffet , lors covri chascun les .ii. plus ledes parties desus lui de ses .ii. paumes .
tint en sa main toute voies le rainsel qui li estoit remés dou fruit , ne onques cel rainsel ne lessa ne avant ne aprés .
Quant cil qui toutes les pensees set et conoist sot que il avoient einsi pechié si vint a aux et apela Adam premierement , et il estoit reson qu'il en fust plus achaisonnez que sa fame , car ele estoit de plus foible complexion come cele qui avoit esté fete de la coste de l'ome , et si fust droiz que ele fust obeïssanz a lui ne mie il a li , et por ce apela il Adam premierement .
Et quant il li ot dite la felonnesse parole : « Tu mengeras ton pain en suor » sin si ne velt mie clamer cuite la fame que ele ne fust parçonniere de la peine ausi com ele avoit esté de forfet .
Si li dist : « En dolor et en tristece enfanteras ta porteure .
» Emprés les gita andeus de paradis que l'escriture apele paradis de delit .
Et quant il furent fors si tint tote voies Eve le rainsel en sa main que onques nel regarda a cele foiz , mes quant ele se resgarda et ele vit le raim si s'aperçut por ce que ele le vit verdoiant come cil qui tantost avoit esté coilliz , si set que li rains qui avoit esté coilliz estoit achaison de son destruiement et de sa mesese , lors dist que en remembrance de si grant perte com par cel arbre li estoit avenue garderoit ele le rainsel tant come ele le porroit garder en tel maniere que ele le verroit sovent en remembrance de sa grant mesaventure .
s'apensa Eve que ele n'avoit huiche ne autre estui en quoi ele le poïst garder , car encore au tens de lores n'estoit il nule tele chose , si le ficha dedenz terre si qu'il se tint droiz , et dist que einsi le porroit ele veoir assez souvent , et li rains qui en la terre estoit fichiez par la volenté au creator par qui toutes choses sont obeïssanz crut et reprist en la terre et enracina .
Cil rains que la premiere pecheresse aporta de paradis fu pleins de mout grant senefiance , car en ce que ele le portoit en sa main senefioit il une mout grant leesce , tout ausi com se ele parlast a ses oirs qui aprés li estoient a venir , car ele ert encor pucele , et li rains senefioit ausi com se ele lor deïst : « Ne vos esmaiez mie se nos sommes gitez de nostre heritage , car nos ne l'avons mie perdu a toz jorz .
Veez en ci enseignes que encore i serons nos en aucune seson .
» Et qui voldroit demander au livre por quoi li hons ne porta fors de paradis le raim plus que la fame .´ car plus est li hons haute chose que la fame .
A ce respont il que li porters dou rainsel n'apartient pas a l'ome se a la fame non .
Car la ou la fame le portoit senefioit il que par fame estoit vie perdue .´ et par fame seroit restoree .
Et ce fu senefiance que par la virge Marie seroit li heritages restorez qui perduz estoit au tens de lors .
ore repere li contes au rainsel qui remés estoit en terre , et dit qu'il crut tant et monteplia qu'il fu grant arbre , si fu toz blans come nois en la tige et es branches et es fueilles , et ce ert senefiance que virginitez estoit une vertu par quoi li cors ert tenuz nez , et l'ame blanche .
Et ce qu'il estoit en toutes choses blans senefie que cele qui l'avoit planté estoit encor virge .
A cele hore que Adam et Eve furent gitez hors de paradis estoient il net et virge .
Si sachiez que virginitez et pucelage ne sont mie une meïsme vertu , ançois a grant difference entre l'un et l'autre , car pucelages ne se puet aparagier de trop a virginité , et si vos dirai por quoi .
Pucelages est une vertuz que tuit cil et toutes celes ont qui n'ont eu atouchement de charnel compaignie .
Mes virginitez est plus haute chose et plus preciouse de trop et plus vertuose .
Car nus ne la puet avoir soit home soit fame por quoi il ait eu volenté de charnel assemblement .
Et cele virginitez avoit encor Eve quant ele fu gitee de paradis fors , et des granz deliz qui i estoient , et a cele hore que ele planta le raim n'avoit ele pas encore virginité perdue .
Mes aprés comanda Diex a Adam qu'il coneust sa fame , ce est a dire qu'il coneust sa fame et geust a li charnelment ausi com nature le requiert que li hons gise o s'espeuse et la fame o son seignor .
ot Eve virginité perdue , et des lors en avant charnel assemblement .
Et tant qu'il avint aprés ce qu'il l'ot coneue grant piece einsi com vos avez oï que entr'ax .ii. faisoient lor duel desoz cel arbre , et Adam la comença a resgarder et a plaindre sa dolor et son essil .´ si comencierent durement a plorer li uns por l'autre , lors dist Eve que ce n'ert mie merveille s'il avoient ilec remembrance de lor pesance , car li arbres l'avoit einsi en soi .
Ne nus ne pooit estre desoz tant fust liez qu'il ne fust dolenz , et a bon droit estoient il dolent , car ce est la remembrance .
Et si tost come ele ot ceste parole dite si parla une voiz et dist a ax : « Ha .´ chaitis por quoi jugiez vos einsi la mort et destinez li uns a l'autre ?? Ne destinez plus nule chose , car plus i a de la vie que de la mort .
» Einsi parla la voiz as .ii. chetis , et lors furent mout reconforté .
Si l'apelerent des lors en avant l'arbre de vie , et por la grant joie qu'il en orent en planterent il mout d'autres qui tuit descendirent de celui .
Car si tost com il en ostoient .i. raim il le plantoient .
Si reprenoit tantost et enracinoit de son gré , et toz jorz recevoit il la douçor de celui , et cil crut touz jorz et amenda .
Si avint puis que plus volentiers s'i seoient Adam et Eve qu'il ne fesoient devant .
Et tant qu'il avint .i. jor qu'il s'i seoient andui , si dit la veraie estoire que ce fu a .i. vendredi .
il orent grant piece sis ensemble si oïrent une voiz qui parla a aux , et lor comanda qu'il assemblassent charnelment , et il furent lors de si grant vergoigne plein qu'il ne poïssent pas soffrir que il s'entreveïssent a si vilain mestier fere , car ausi grant honte en avoit li hons com la feme .
Ne il ne savoient coment il poïssent trespasser le comandement Nostre Seignor .
Car la venjance dou premier comandement les chastioit , si s'entrecomencierent a resgarder mout honteusement , lors vit Nostre Sires lor vergoigne si en ot pitié , mes por ce que ses comandemenz ne pooit estre trespassez , et ses voloirs estoit tiex que de ces .ii. voloit establir l'umaine ligniee por restorer la disieme legion des anges qui dou ciel avoient esté trebuchiez par lor orgueil , et por ce lor envoia il grant confort a lor vergoigne , car il vint maintenant entr'ax .ii. une obscure nue si grant que li uns ne pot l'autre veoir , lors furent mout esbahiz coment cele obscurtez pooit estre venue entr'ax si soudainnement .
apela li uns l'autre et s'entretasterent sanz veoir .
Et por ce qu'il covient que totes choses soient fetes au comandement Nostre Seignor por ce covient il que les cors assemblassent charnelment einsi com li verais peres l'avoit comandé a l'un et a l'autre .
Et quant il orent geu ensemble si orent fete novele semence en quoi lor granz pechiez fu auques alegiez , car Adam avoit engendré et sa feme conceu Abel le juste celui qui son criator servi premierement en gré de rendre dismes loiaument .
fu Abel li justes engendrez desouz l'arbre de vie au vendredi ce avez vos bien oï , et lors failli l'oscurtez et s'entrevirent ausi come devant .
Si s'aperçurent bien que ce avoit fet Nostre Sires por lor vergoigne covrir , si en furent mout lié , et tantost en avint une merveille que li arbres qui devant avoit esté blanc en toutes choses devint ausi verdoianz come herbe de pré , et tuit cil qui de lui issirent puis qu'il furent assemblé devenoient vert en fust et en fueille et en escorce ausi .
fu changiez li arbres de blanc en vert .
Mes cil qui de celui arbre estoient descenduz n'en changierent onques lor premiere color .
Ne onques ne parut a ces .ii. se a celui non solement .
Mes cil fu coverz de verz colors amont et aval , et des lors en avant comença a florir et porter fruit .
Ne onques devant ce n'avoit flori ne fructifié , et cil qui prist la vert color et lessa la blanche senefie que la virginité estoit alee de cele qui planté l'avoit , et la verdor qu'il prist et la flor et li fruiz fu senefiance que el i ert semee , et que ele seroit toz dis vert en Nostre Seignor , ce est bone pensee et amors vers son creator .
Et que la creature qui desoz tel arbre avoit esté engendree seroit chaste et nete et pur de cors , et li fruiz senefia que ele metroit en oevre viguereusement , et que ele mostreroit le semblant de religion et de bonté en toutes choses terriennes .
Einsi fu cil arbres longuement de vert color , et tuit cil qui de lui estoient descenduz puis l'assemblement jus a cel tens que Abiax fu granz , et qu'il fu si deboneres vers son creator , et tant l'ama qu'il li rendi ses dismes et ses promesses des plus beles choses que il avoit .
Mes Cains ses freres ne le fist pas einsint , ainz prenoit les plus vix choses et les plus despites qu'il avoit , et les offroit a son creator , et de ce avenoit il que Nostre Sires donoit si beles choses a celui qui les beles dismes li rendoit que quant il estoit montez ou tertre ou il estoit acostumez a ardoir ses offrendes si come Nostre Sires li avoit comandé , si s'en aloit la fumee droit ou ciel , mes la Caim son frere n'aloit pas en tel maniere , ainz s'espandoit par les chans , et ert laide et noire et puanz , et cele qui estoit d'Abel estoit blanche et soef oulant .
Cains vit que Abel ses freres ert plus beneurez en son sacrefice qu'il n'estoit , et que plus le requeilloit Nostre Sires en gré que le suen .´ si l'em pesoit mout , et mout en coilli en grant haine son frere , et tant qu'il l'en haï outre mesure , et lors comença a penser comment il s'em porroit vengier , et tant qu'il dist a soi meïsmes qu'il l'ocirroit , car autrement ne pooit il mie veoir qu'il en eust venjance , einsi porta Cains mout longuement haine dedenz son cuer que onques n'en mostra chiere ne semblant par quoi ses freres s'em poïst apercevoir qui a nul mal n'i pensoit , et tant fu celee cele haine que Abel fu .i. jor alez en champ auques loign dou manoir son pere , et li manoirs ert auques loign de cel arbre , et devant cel arbre estoient ses berbiz que il gardoit , et li jorz fu eschaufez et li solaux fu ardanz si que Abel ne pot la chalor soffrir , si s'en ala seoir desoz cel arbre , et comença a sommeillier , et ses freres qui longuement avoit la traïson porparlee l'ot espié et suï tant qu'il le vit desoz cel arbre acouter , lors vint aprés et le cuida ocirre si soudainement qu'il n'en fust aperceuz , mes Abiax l'oï bien venir si se regarda , et quant il vit que ce fu ses freres si se dreça contre lui et le salua , car il l'amoit mout en son cuer .
Si li dist : « Bien viegniez vos biau frere .
» Et cil li rendi son salu et le fist seoir , si lessa aler .i. coutel corbe qu'il tenoit et l'en feri par desoz la mamele premierement .
Einsint reçut Abel mort par la main de son desloial frere Caim , et en cel leu meïsmes ou il ot esté conceuz le jor del vendredi , par cel tesmoign meïsmes .
Et la mort que Abel reçut a cel tens qu'il n'estoient encore que .iii. home en terre senefia la mort au verai crucefié , car par Abel fu il senefiez , et par Caim fu senefié Judas par qui il reçut mort .
Et tout einsi come Cains salua Abel son frere .´ tout ausi salua Judas son seignor , et si avoit sa mort porchaciee .
s'acorderent bien les .ii. morz ensemble .
Non pas de hautece .´ mes de senefiance , car ausi com Cayns ocist Abel au vendredi .´ ausi ocist Judas son creator au vendredi .
Non pas par sa main .´ mes par sa langue , et mout senefia bien Caym Judas de maintes choses , car il ne pooit achaison trover en Jhesucrist par quoi il le deust haïr , mais il avoit achaison sanz droiture , non pas por mauvestié qu'il eust en lui veue .
Mes por itant solement qu'il ne veoit en lui se bien non .
Car il est costume a toz mauvés homes qu'il ont guerre et envie contre la bone gent .
Et se Judas qui tant ert desloiax et traïtres seust autant deloiauté et felonnie en Jhesucrist come il fesoit en soi meïsmes il nel haïst mie , ainz fust la chose par quoi il l'amast plus , puis qu'il le veïst autel home com il se sentoit .
Et de cele traïson que Cayns fist vers Abel son frere parle Nostre Sires ou sautier par la bouche David le roi , qui dist une felonnesse parole , et si ne sot por quoi il l'avoit dite .
Car il parole ausi com s'il deïst a Caim : « Tu porpensoies et disoies felonnies envers ton frere , et contre le filz de ta mere bastisoies tu tes traïsons et tes aguez , et ce feïs tu , et je me tesoie , et por ce as tu cuidié que je fusse a toi semblables por ce que je ne parloie , mes non sui , ançois te chastierai et reprendrai mout durement .
»  venjance avoit esté esprovee avant que David l'eust devisee la ou Nostre Sires dist a Caim quant il ot ocis son frere : « Cayns ou est tes freres ? » Et il li respondi com cil qui se sentoit corpables de traïson , et qui avoit ja son frere covert des fueilles de l'arbre meïsmes por ce qu'il ne fust trouvez .
« Sire , dist il , je ne sai .
Sui je donc garde de mon frere ?? » Et Nostre Sires li dist : « Que est ce que tu as fet ?? La voiz del sanc Abel se complaint a moi , et por ce que tu as ce fet seras tu maleoiz sus terre , et la terre sera maleoite en toutes les oevres que tu feras por ce que ele recoilli le sanc de ton frere que tu espandis sus lui .
»  maudist Nostre Sires la terre , mes il ne maudist mie l'arbre soz quoi Abel avoit esté ocis .
Ne les autres arbres qui de celui descendirent , ne qui puis furent crié par desus la terre par la volenté de lui , et de cel arbre avint une grant merveille .
Car si tost come Abel ot mort receue soz l'arbre perdi il la color vert , et devint en totes choses vermeuz .
Et ce fu en remembrance dou sanc qui i avoit esté espanduz , ne de celui ne pooit nus autres aengier , ainz moroient toutes ses plantes que l'en en faisoit , ne a bien ne pooient venir .
Mes crut et ambeli si merveilleusement que ce fu li plus biax arbres qui fust veuz onques puis , et li plus delitables a resgarder , longuement dura cil arbres en tel color et en tel biauté come vos m'avez oï deviser , ne onques n'enveilli ne ne secha ne n'empira de nule riens , fors tant solement qu'il ne porta fruit , puis cele hore que li sans Abel i fu espanduz , mes li autre qui de lui estoient descendu florissoient et portoient fruit si come nature d'arbre le requeroit , et tant demora en tel maniere que li siecles fu mout creuz et montepliez .
Si le tindrent en grant remembrance tuit cil qui d'Eve et d'Adan descendirent , et mout l'ennorerent tuit , et conterent li uns as autres de ligniee en ligniee comment lor premiere mere l'avoit planté .
Si i prenoient alegement et li viel et li juene , et s'i venoient reconforter quant il estoient en aucune mesestance por ce que arbres de vie estoit apelez , et lor fesoit remembrance de joie .
Et se cel arbre crut et embeli ausi firent tuit li autre qui de lui estoient descenduz , et cil qui estoient blanc de toutes choses , et cil qui vert estoient .
Ne nus del siecle n'ert tant hardiz qui en osast oster une branche .
cel arbre vit l'en encore une autre merveille avenir .
Car quant Nostre Sires ot envoié en terre le deluge par quoi li mondes qui tant estoit mauvés fu periz , et li fruiz des arbres et les forez et gaangnage l'orent si chierement comparé que puis ne porent avoir si bone savor com il avoient devant , ainz furent adonc toutes choses tornees en amertume , mé de cels arbres qui de celui de vie estoient descenduz ne pot l'en veoir nul signe qu'il fussent empirié de savor ne de fruit .
Ne changié de la color qu'il avoient devant .
Tant durerent cil arbre en tel maniere que Salemons li filz le roi David regna et tint terre aprés son pere .
Et icil Salemon fu si sages qu'il fu garniz de totes bones sciences que cuers d'ome mortel porroit savoir , et conut toutes les forces des pierres precieuses , et les vertuz des herbes , et sot le cors des estoiles si bien que nus fors Damediex ne le poïst mielz savoir .
Et neporec tout son grant sens ne pot durer contre le grant engin sa fame que ele nel deceust assez souvent quant ele i vouloit metre peine .
Et ce ne doit l'en pas tenir a merveille , car sanz faille puis que fame veut metre s'entencion et son cuer et engin .´ nus sens d'ome mortel ne s'i porroit prendre .
Si ne comença pas a nos mes a nostre premiere mere .
Salemons vit qu'il ne porroit durer contre l'engin de sa fame si se merveilla donc ce li venoit , et en fu assez corrouciez , mes plus n'en osa fere , dom il dist en son livre que l'en apele Paraboles : « Je ai , fist il , avironné le monde , et alé par en tel maniere come sens mortiex porroit encerchier , ne en tote cele circuite ne poi trover une bone fame .
» Ceste parole dist Salemons par le corroz qu'il avoit de sa fame a qui il ne pooit durer .
Si essaia en mainte maniere se il ja porroit giter la de cel sens , mé ce ne pooit estre .
Quant il vit ce si comença a fere une demande a soi meïsmes por quoi fame fesoit volentiers corroz a home , a ceste demande li respondi une voiz quant il pensoit , et li dist : « Salemons se de fame vint et vient tristece a home ne t'en chaille .
Car une fame sera encor dom il vendra a home greignor joie cent tanz que ceste tristece n'est .
Et cele fame nestra de ton lignage .
»  Salemons entent ceste parole si se tint a fol de ce qu'il avoit sa fame blasmee , lors comença a penser par les choses qui aparoient , et en dormant et en veillant por savoir s'il porroit conoistre la verité et la force de son lignage , et tant encercha et aprist que li sainz esperiz li demostra la venue de la glorieuse virge , et li dist une voiz partie de ce qui li estoit a avenir , et quant il oï ceste novele si demanda se ce estoit la fin de son lignage : « Nanil , fist la voiz .
Uns hons virges en sera la fins , et cil sera autant meillors chevaliers de Josué ton serorge .´ come cele virge sera meillor de ta fame , or t'ai certefié ce donc tu as tant esté en doutance .
»  Salemons oï ceste parole si dist que mout ert liez quant en si haute bonté et en si haute chevalerie sera finee la bonté de son lignage , que Salemons qui tant avoit esté sages seust la verité de sa venue et a ce pensa il et soutilla mout lonc tens , car il ne veoit pas coment il poïst noncier a home ce qui a lonc tens estoit a venir aprés lui , et qu'il seust de lui nule rien .
Et sa fame pensoit bien qu'il baoit a chose dom il ne pooit venir a chief , et ele l'amoit assez .
Non pas tant que maintes fames n'amassent plus lor seignors .
Et ele estoit mout veziee si ne li volt pas tantost demander , ainz atendi tant que ele vit son point , et que ele vit .i. soir qu'il estoit liez et joianz et qu'il fu bien de li , si li pria qu'il li deïst ce que ele li demanderoit , et il dist que si feroit il come cil qui ne se gardoit que ele beast cele part , et ele li dist maintenant : « Sire vos avez mout pensé ceste semaine et l'autre et lonc tens a en tel maniere que vostre pensers ne remanoit onques , et por ce sai je bien que vos avez pensé a chose donc vos ne poez a chief venir , et por ce voldroie je volentiers savoir que ce est , car il n'a ou monde chose de quoi je ne cuidasse bien venir a chief au grant sens qui en vos est , et a la grant subtilité qui en moi est .
»  Salemons oï ceste parole si pensa bien que se cuers mortiex pooit metre conseil en ceste chose que ele l'i metroit , car il l'avoit trovee de si grant engin qu'il ne cuidast mie qu'il eust ame de si grant engin ou siecle qui le poïst penser , et por ce li vint il en talent que il li diroit son penser .
Si l'en dist tout outreement la verité , et quant il li ot dite ele pensa .i. poi et li respondi maintenant : « Coment , fet ele , estes vos donc esgarez coment vos façoiz savoir a cel chevalier que vos avez seue la verité de lui ?? - Oïl voir , fist il , je ne puis mie veoir coment ce puisse avenir , car il a si lonc tens d'ore si qu'a celui terme que je en sui toz esbahiz .
- Par foi , fait ele , puis que vos ne le savez je le vos enseignerai .
Mes dites moi avant combien vos cuidoiz qu'il ait jus a celui terme .
» Et il dist qu'il cuidoit bien qu'il i eust .ii. m. anz et plus .
« Or vos dirai donc , fet ele , que vos feroiz , fetes fere une nef dou meillor fust et del plus durable que l'en porra trouver , et de tel qui ne puisse perir ne por eve ne por autre chose .
» Et il dist que si feroit il .
endemain manda Salemons toz les charpentiers de sa terre , et lor comanda qu'il feïssent la plus merveilleuse nef qui onques fust veue , et de tel fust qui perir ne peust , et il distrent que il la feroient tele com il deviseroit .
Et quant il orent quis le fust et le merrien et il l'orent comenciee sa fame dist a Salemon : « Sire puis qu'il est einsi que cil chevaliers que vos dites doit passer toz les chevaliers de chevalerie qui devant lui avront esté et qui aprés lui vendront .´ il seroit granz honor que vos aucune armeure li apareillissiez qui passast de bonté toutes armeures ausi com il passera de bonté toz autres chevaliers .
» Et il dist qu'il ne les savoit ou prendre teles com ele li disoit .
« Et je le vos enseignerai , fait ele .
Ou temple que vos avez fet de la tor vostre Seignor est l'espee le roi David vostre pere la plus trenchant et la plus merveilleuse qui onques fust bailliee de main de chevalier .
Si la prenez et en ostez le pont et l'enheudeure si que nos aions l'alemele tornee a une part , et vos qui conoissiez la vertu des pierres et la force des herbes , et la maniere de toutes autres choses terriannes si i feroiz .i. pont de pierres precieuses si soutilment jointes que il n'ait aprés vos regart terrien qui puist conoistre l'une de l'autre .
Ainz cuit chascuns qui la verra que ce soit une meïsme chose , et aprés i fetes une enheudeure si merveilleuse et si vertueuse qu'il n'ait ou monde si merveilleuse , aprés i fetes le fuerre si merveilleus en son endroit come l'espee ou suen , et quant vos avroiz ce fet je i metrai les renges teles com vos plaira et moi .
» Et il fist tout ce que ele li dist , fors dou pont ou il ne mist que une sole pierre mes cele estoit de toutes les colors que l'en poïst deviser , et i mist une enheudeure si merveilleuse come il devise en autre leu .
la nef fu fete et mise en mer la dame i fist metre .i. lit grant et merveilleux , et i fist metre coutes pointes plusors tant que li liz fu granz et biaux , et au chevez mist li rois sa coronne , et la covri d'un blanc drap de soie , et il avoit a sa fame blailliee bailliee l'espee por metre les re , et li dist : « Aportez ça l'espee si la metrai au pié dou lit .
» Et ele li aporta , et il la resgarde si vit qu'il i avoit mises renges d'estoupes , si s'en dut corroucier quant ele li dist : « Sire sachiez que je ne ai nule si haute chose qui soit digne de sostenir si haute espee com ceste est .
- Et que em porra l'en donques fere ? fet il .
- Vos la lerez einsi , fet ele , car il n'afiert mie a nos que nos les i metons , ainz les i metra une pucele , mes je ne sai quant ce sera , ne a quele hore .
» Atant lesse li rois l'espee einsi com ele estoit , et aprés firent la nef couvrir d'un drap qui n'avoit garde de porrir ne por eve ne por autre chose .
Et quant il ot ce fet la dame resgarda le lit , et dist que encore i failloit il , lors s'en issi entre lui et .ii. charpentiers , et si vint a l'arbre soz qui Abel avoit esté ocis , et quant ele fu la venue ele dist as charpentiers : « Coupez moi de cest bois tant que je en aie a fere .i. fuissel .
- Ha .´ dame , fet cil , nos n'oserions .
Ne savez vos que ce est l'arbre que nostre premiere mere planta ?? - Il covient , fet ele , que vos le façoiz , car autrement vos feroie je destruire .
» Et il distrent qu'il le feroient puis qu'il estoient a ce mené , car mielz se vouloient meffere ilec que ele les oceïst .
comencierent a ferir en l'arbre .
Mes il n'i orent gueres feru quant il furent tuit espoanté , car il virent tot apertement que de l'arbre issoient goutes de sanc ausi vermeilles come roses , et lors vouloient lessier a ferir , mes ele lor fist recomencier ou il vousissent ou non , que tant en osterent qu'il em porent avoir .i. fuissel .
Et quant il orent ce fet ele lor fist prendre d'un des arbres de vert color qui de celui estoient descendu , et aprés lor refist couper d'un des autres qui estoient blanc .´ en toutes choses .
il furent garniz de ces .iii. manieres de fust qui estoient de .iii. colors diverses si s'en revindrent a la nef , et ele entra enz , et les fist aprés soi venir et lor dist : « Je voil que vos me façoiz de cest merrien .iii. fuissiax , et en foit soit li uns en de cest lit , et li autres encontre de l'autre part , et li tierz aille par desus si que il soit chevilliez en ambe .ii. » Et cil le firent einsi come ele l'ot comandé , et mistrent les fuissiax , mes il n'i ot celui qui onques puis muast color tant come la nef dura .
Quant il ont ce fet si regarda Salemons la nef et dist a sa fame : « Tu as , fist il , merveilles fetes , car se tuit cil dou monde estoient ci ne savroient il deviser la senefiance de ceste nef se Nostre Sires ne lor enseignoit .
Ne tu meesmes qui l'as fete ne sez que ele senefie , ne encor por chose que tu aies fete ne savra li chevaliers que j'aie noveles oïes de lui se Nostre Sires n'i met autre conseil .
- Or le lessiez einsi , fist ele , car vos en orroiz par tens autres noveles que vos ne cuidiez .
»  nuit jut Salemons devant la nef a petit de compaignie , et quant il fu endormiz il li fu avis que devers le ciel venoit uns anges o grant compaignie d'anges qui descendoit en la nef aval , et quant il i estoit entrez si prenoit ce que li uns des anges aportoit en .i. vessel d'argent si en arousoit tote la nef , et puis venoit a l'espee et i escrivoit letres ou pont et en l'e , et aprés ce venoit au bort de la nef et i fesoit ausi letres , et quant il avoit ce fet si s'aloit couchier ou lit .
Ne des lors en avant ne savoit Salemons qu'il devenoit , ainz s'esvanoïssoit entre lui et sa compaignie .
L'ende au point dou jor si tost com Salemons fu esveilliez vint a la nef et trova ou bort letres escrites qui disoient : ‘ Oz tu hons qui dedenz moi velz entrer garde que tu n'i entres se tu n'es pleins de foi , car je ne sui se foi non et creance , et si tost com tu guenchiras a creance je te guenchirai en tel maniere que tu n'avras de moi sustance ne aide , ainz te lerai cheoir de quele heure que tu seras atainz en mescreance .
’  Salemons vit ces letres si fu si esbahiz qu'il n'osa entrer dedenz , ainz se trest arrieres , et la nef fu maintenant empeinte en mer , et s'en ala si grant erre qu'il en ot perdue la veue en petit de tens , et il saut a la rive et comença a penser a ceste chose , et lors descendi une voiz qui li dist : « Salemons li derreains chevaliers de ton lignage se reposera en cest lit que tu as fet , et savra noveles de toi .
» De ceste chose fu Salemons mout liez si esveilla sa fame et cels qui o lui estoient , et lor conta l'aventure , et fist savoir as privez et as estranges coment sa fame avoit mené a chief ce ou il ne savoit metre conseil , et par ceste raison que li livres vos a devisee vos dit li contes par quel raison la nef fu fete , et por quoi , et coment li fuissel erent de naturel color blanc et vert et vermeil sanz peinture nule .
Si s'en test li contes atant , et parole d'autre chose .
dit li contes que grant piece regarderent li .iii. compaignon le lit et les fuissiax .
Et tant qu'il conurent que li fuissel estoient de naturel color sanz peinture , si s'en merveillierent mout , car il ne sorent coment ce pooit avenir .
Et quant il l'orent assez regardé si leverent le drap et virent desoz la coronne d'or , et desoz la coronne une aumosniere mout riche par semblant , et Perceval l'euvre quant il l'ot prise et troeve dedenz .i. brief .
Et quant li autre voient ce si dient que se Diex plest cist briés les fera certains de la nef , et dom ele vint , et qui la fist premierement , lors comence Perceval a lire ce qui ert ou brief , et tant qu'il lor devise la maniere des fuissiax et de la nef ausi com li contes l'a devisee .
Si n'ot celui laienz qui assez ne plorast tandis com il estoient ilec , car de haut afere et de haute ligniee lor fesoit cil remembrance .
Quant Perceval lor a devisee la maniere de la nef et des fuissiax si dist Galaad : « Biaux seignor or nos covient aler quierre la damoisele qui ces renges changera et metra unes autres , car sanz ce ne doit nus ceste espee remuer de ceenz .
» Et il dient qu'il ne sevent ou il la truissent .
« Et neporquant , font il , toute voies irons nos volentiers puis que fere le couvient einsi .
»  la damoisele qui suer Perceval estoit les oï si dementer si lor dist : « Seignor ne vos esmaiez mie .
Car se Dieu plest ainz que nos departons i seront les renges mises si beles et si riches com eles i coviennent .
» Lors ouvri la damoisele un escrin que ele tenoit , et en trest unes renges ouvrees d'or et de soie et de cheveux mout richement , si estoient li chevel si bel et si reluisant que a peines conneust l'en le fil d'or des chevex , et avec ce i avoit il embatues riches pierres precieuses , si i ot .ii. boucles d'or si riches que a peines poïst l'en trover lor pareilles .
« Bel seignor , fet ele , veez ci les renges qui i doivent estre .
Sachiez , fet ele , que je les fis de la chose desus moi que je avoie plus chiere , ce fu de mes cheveux , et se je les avoie chiers ce ne fu mie de merveille .
Car le jor de Pentecoste que vos fustes chevalier sire , dit ele a Galaad , avoie je le plus biau chief que fame dou monde eust .
Mes si tost com je soi que ceste aventure m'estoit apareilliee , et qu'il le me covenoit fere .´ si me fis tondre erranment , et en fis ces treces teles com vos les poez veoir .
- A non Dieu damoisele , fet Boort , por ce soiez vos la tres bien venue , car de grant peine nos avez gitez ou nos fussons entrez se ceste novele ne fust .
» Et ele vient lués a l'espee , et en oste les renges d'estoupes , et i met celes si bel et si bien com se ele l'eust fet toz les jorz de sa vie .
ele ot ce fet si dist as compaignons : « Savez vos coment ceste espee a non ? - Damoisele , font il , nanil .
Vos la nos devez nommer , car einsi le devisent les letres .
- Or sachiez donc , fet ele , que ceste espee a non l'espee as estranges renges , et li fuerres a non memoire de sanc .
Car nus qui sens ait en soi ne verra ja l'une partie dou fuerre qui fu fez de l'arbre de vie que il ne li doie souvenir del sanc Abel .
» Quant il oient ceste parole si dient a Galaad : « Sire or vos prions ou non Nostre Seignor Jhesucrist et por ce que toute chevalerie en soit essauciee .´ ceigniez l'espee as estranges renges qui tant a esté desirree ou roiaume de Logres .´ que onques li apostre ne desirrerent tant Nostre Seignor , car par ceste espee cuident il bien que les merveilles dou saint Graal remaingnent , et les aventures perilleuses qui lor aviennent chascun jor .
- Or me lessiez , fet Galaad , avant fere le droit de l'espee , car nus ne la doit avoir qui ne puist le pont empoignier donc vos porroiz bien veoir que ele n'est pas moie se g'i fail .
» Et il dient que ce est voirs , et il met maintenant la main au heult , si li avint si a l'empoignier que a l'encontrer passa assez li uns des doiz l'autre .
li compaignon voient ce si dient a Galaad : « Sire or savons nos bien que ele est vostre , si n'i puet mes avoir contredit que vos ne la ceigniez .
» Et il la tret lors dou fuerre , si la voit si bele et si clere que l'en s'i poïst mirer com l'en poïst riens ou monde plus prisier , lors la met Galaad ou fuerre , et la damoisele li oste cele qu'il avoit ceinte , et li ceint cele par les renges , et quant ele li ot pendue au costé si li dist : « Certes sire or ne me chaut il mes quant je muire , car je me tiegn orendroit a la plus beneuree pucele dou monde , qui ai fet le plus preudome dou monde chevalier , car bien sachiez que vos ne l'estiez pas orendroit quant vos n'estiez garniz de l'espee qui por vos fu aportee en ceste terre .
- Damoisele , fet Galaad , vos en avez tant fet que je en seré vostre chevaliers a toz jorz mes , et moutes merciz de tant com vos en dites .
- Or nos poons donc , fet ele , de ci partir et aler en nostre autre afere .
» Et il s'en issent tantost , et vont a la roche , et lors dist Perceval a Galaad : « Certes sire il ne sera jamais jor que je ne merci Nostre Seignor de ce qu'il li plot que j'ai esté a si haute aventure achever come ceste est , car ele a esté la plus merveilleuse que je onques veïsse .
»  il furent venuz a lor nef si entrerent enz , et li venz se fu feruz ou voile qui tost les ot esloigniez de la roche .
Et quant ce fu chose avenue que la nuiz lor sorvint si comencierent a demander li uns a l'autre s'il estoient pres de terre , et chascuns endroit soi dist qu'il ne savoit .
Cele nuit furent en mer que onques ne mengierent ne ne burent come cil qui de nule viande n'erent garni .
Si lor avint qu'il ariverent l'endemain a .i. chastel que l'en apeloit Carcelois , et estoit en la marche d'Escoce , et quant il furent arivé et il orent rendu graces a Nostre Seignor de ce qu'il les avoit si sauvement menez a l'aventure de l'espee et ramenez si entrerent ou chastel , et quant il orent passee la porte la damoisele lor dist : « Seignor mal nos est avenu del port .
Car se l'en set que nos soions de la meson le roi Artus l'en nos asaudra maintenant por ce que l'en het çaienz le roi Artus plus que nus hons .
- Or ne vos esmaiez damoisele , fet Boort , car cil qui de la roche nos gita nos delivrera bien de çaienz quant lui plaira .
»  ce qu'il parloient einsi lor vint .i. vaslez a l'encontre qui lor dist : « Seignor chevaliers qui estes vos ? » Et il dient : « De la meson le roi Artus .
- Voire , fet il , par mon chief vos estes mal arivez .
» Lors s'en retorne vers la mestre forteresce , et ne demora gaires qu'il oient .i. cor sonner que l'en pooit bien oïr de par tout le chastel , et une damoisele vient a aux et lor demande qui il sont et dom il sont , et il li dient : « Ha .´ fet ele , por Dieu seignor se vos poez si vos en retornez ançois que cil de ceienz vos sorpregnent .
» Et il dient qu'il ne retorneront mie .
« Donc vo vos , fet ele , morir ? - Or ne vos esmaiez , font il , car cil en qui servise nos sommes entré nos conduira .
» A ces paroles voient venir par la rue jus a .x. chevaliers armez qui lor dient qu'il se rendent ou il les ocirront , et il dient que del rendre est il noient .
« Et vos estes donc alé » , font il .
Si lor lessent corre les chevaux .
Et cil qui gueres nes redoutent encore soient il plus que il et soient a pié et cil a cheval , et treent les espees , et Perceval en fiert un si qu'il le porte a terre dou cheval , puis prent le cheval et monte sus , et ausi avoit ja fet Galaad .
Si tost com il furent a cheval si les commencent a abatre et a ocirre , si donnent a Boort .i. cheval , et quant li autre se voient si mal mené si tornent en fuie , et cil les enchaucent , et il se metent en la mestre forteresce .
il vindrent amont en la sale si trouverent chevaliers et serjanz qui s'armoient por le cri qu'il avoient par le chastel .
Et quant li troi compaignon qui s'estoient feru aprés les autres tout a cheval virent que cil s'armoient si lor corurent sus les espees tretes .
Si les vont ociant et abatant ausi comme bestes mues , et cil deffendent lor vies au mielz que il pueent , mes au darreain lor covint il torner le dos .
Car Galaad fet tiex merveilles et tant en ocit qu'il ne cuident mie que ce soit hons mortiex .
Mes anemis qui laienz se soit embatuz por aus destruire , et au derreain quant il voient qu'il n'i porront garir si s'en tornent parmi les huis cil qui pueent , et li autre par les fenestres , si se brisent cox et jambes et braz .
li troi compaignon voient le palés delivré si resgardent les cors que il ont ocis , et se tiennent a pecheors de ceste ovraingne , et dient qu'il ont mal esploitié quant il ont ocis tant de gent .
« Certes , fet Boort , je ne cuit mie que Nostre Sires les amast de riens qu'il fussent si martirié come il sont , mes il ont esté par aventure une gent mescreant et renoïe .
Si ont tant meffet a Nostre Seignor qu'il ne voloit mie que il fussent plus en vie , et por ce nos envoia il ça por aux destruire .
- Vos ne dites mie assez , fet Galaad , se il meffirent a Nostre Seignor la venjance n'en ert pas nostre a prendre , mes a celui qui atent tant que li pechierres se conoisse , et por ce vos di je que je ne seré jamés aeise devant que je en sache noveles veraies de ceste oevre que nos avons fete se il plest a Nostre Seignor .
»  ce qu'il parloient einsi issi uns preudons d'une des chambres de laienz qui estoit prestres , et fu vestuz de robe blanche , et portoit corpus domini en un calice , et quant il vit cels qui estoient morz en la sale si en fu toz esbahiz , si se trest arriés come cil qui ne savoit que fere quant il vit tel plenté d'omes morz .
Et Galaad qui bien ot veu qu'il portoit oste son hiaume contre sa venue , et sot bien que li prestres a eu poor , si fet arester ses compaignons , et vient au preudome et li dist : « Sire por quoi estes vos arestez ?? Vos n'avez garde de nos .
- Qui estes vos ? » fet li preudons .
Et il dist qu'il sont de la meson le roi Artus .
li preudons ot ceste novele si est toz aseurez de la poor qu'il a eue , si se rasiet et dit a Galaad qu'il li conte coment cil chevalier ont esté ocis , et il li conte coment il troi compaignon de la queste estoient laienz embatuz , et coment il furent laienz assailliz , mes sor çax de laienz en est tornee la desconfiture si com l'em puet veoir .
Et quant cil l'ot si dist : « Sire sachiez que vos avez fet la meillor oevre que chevalier feïssent onques mes , et se vos viviez autant com li mondes durra ne cuit je mie que vos peussiez fere ausi bone aumosne come ceste est .
Si sai bien que Nostre Sires vos i envoia por ceste oevre , car il n'avoit gent ou monde qui tant haïssent Nostre Seignor comme .iii. frere qui cest chastel tenoient , et por lor grant desloiauté avoient il cil dou chastel si atornez qu'il estoient poior que Sarrazin , et ne fesoient riens qui contre Diex ne fust et contre sainte eglise .
- Sire , fet Galaad , je me repentoie mout de ce que je avoie esté a els ocirre por ce que crestien estoient .
- Onques ne vos en repentez , fet li preudons , mes bel vos en soit , car je vos di veraiement que d'aux ocirre vos set Nostre Sires bon gré , car il n'estoient pas crestien , mes la plus desloial gent que je onques veïsse , et si vos diré coment je le sai .
De cest chastel ou nos sommes ores estoit sires li quen Hernolx or a .i. an .
Si avoit .iii. filz assez bons chevaliers as armes , et une fille la plus bele que l'en seust en cest païs , et cil .iii. frere amoient lor seror de si tres fole amor que il en eschauferent outre mesure tant qu'il jurent a li , et la despucelerent , et por ce que ele fu si hardie que ele s'en clama a son pere l'ocistrent , et quant li quens vit cele desloiauté si les volt chacier d'entor soi , mes il ne le sosfrirent mie , ainz pristrent lor pere et le mistrent en prison , et le navrerent durement , et ocis l'eussent il se ne fust .i. suen frere qui lor resqueust , et quant il orent ce fet si commencierent a fere toutes les desloiautez del monde , car il ocioient clers et prestres et moines et convers et abez , et firent abatre .ii. chapeles qui laienz estoient .
Si ont tant fet de desloiauté des lors en ça que ce ert merveilles qu'il ne sont fondu pieça , mes hui matin avint que lor peres qui ceanz gisoit malades ou mal de la mort si com je quit me manda que je le venisse veoir ausi armez com vos me veez , et je i vign volentiers com por celui qui jadis m'avoit mout amé , mes si tost com je vign çaienz il me firent tant honte que Sarrazin ne m'en feïssent mie tant s'il me tenissent , et je le soffri volentiers por l'amor de celui sires en qui despit il le fesoit , et quant je fui venuz en la prison ou li quens estoit , et je li oi contee la honte qu'il m'avoient fete .´ il me respondi : “ Ne vos chaille , car ma honte et la vostre sera vengiee par .iii. serjanz Jhesucrist , car einsi le m'a mandé li haulz sires .
” Et par ceste parole poez vos bien savoir que Nostre Sires ne se corrocera pas de ce que vos avez fet , ainz sachiez veraiement que il proprement vos i envoia por ax ocirre et desconfire , et vos en verrez encor hui plus apert signe que vos n'avez veu .
» Lors comence li preudons a plorer mout tendrement , et Galaad ausi : « Sire mout avons atendue vostre venue , et tant que nos vos avons la Dieu merci , mes por Dieu tenez moi en vostre devant si que l'ame de moi se resjoïsse de ce que li cors soit deviez seur si preudome come vos estes .
» Et il fet ce qu'il li requiert mout volentiers .
Et quant il l'ot mis sor son piz si s'aclina li quens com cil qui a la mort traveilloit et dist : « Biax peres des cielx en ta main comant m'ame et mon esperit .
» Lors s'aclina del tout et demora en tel maniere tant qu'il quiderent qu'il fust morz , et neporec il parla a chief de piece et dist : « Galaad ce te mande li hauz mestres que tu l'as hui si bien vengié de ses anemis que la compaignie des cielx s'en esjoïst , or si covient que tu t'en ailles chiés le Roi Mehaignié au plus tost que tu porras por ce qu'il reçoive la santé qu'il a longuement atendue , car il la doit en ta venue recevoir , et departez vos si tost com aventure vos avendra .
»  tant se tot qu'il ne dist plus , et maintenant li departi l'ame dou cors .
Et quant cil dou chastel qui remés estoient vif virent le conte mort si en firent duel merveilleux , car mout l'avoient amé , et quant li cors fu enseveliz si hautement com l'en devoit si haut home .´ lors si firent savoir la novele de lui .
Si i vindrent tuit li rendu qui ilec entor estoient , et enfoïrent le cors a .i. hermitage .
A l'endemain se partirent de laienz li troi compaignon et se remistrent en lor chemin , et adés aloit o aux la suer Perceval .
Si chevauchierent tant que en la forest Gaste vindrent , et quant il i furent entre aux , et virent venir le blanc cerf que li .iiii. lyon conduisoient , celui que Perceval avoit veu autre foiz .
« Galaad , fet Perceval , ore poez vos veoir merveilles , car par mon chief onques mes ne vi ge aventure plus merveil .
Si cuit veraiement que cil lyon gardent le cerf , et ce est une chose donc je ne seré jamés aeise devant que je en sache la verité .
- A non Dieu , fet Galaad , ausi le desirroie je mout a savoir , or si alons aprés lui et le sivons tant que nos sachons son repere , car je cuit que ceste aventure est de par Dieu .
» Et il l'otroient volentiers , et il s'en vont aprés le cerf tant qu'il viennent en une valee , tant que il regardent devant ax , et virent unes broces , et troevent .i. hermitage ou .i. preudons vielx et anciens manoit , et li cers entre dedenz , et li lyons ausi , et li chevalier qui le sivoient descendent quant il vindrent pres de l'ermitage ou li preudons vielx et anciens manoit , si tornent vers la chapele , et voient le preudome vestu des armes Nostre Seignor qui voloit commencier la messe dou saint esperit , et quant li compaignon voient ce si dient qu'il sont bien venu a point .
Si vont oïr la messe que li preudons chanta .
Quant il vint ou secré de la messe li .
iii compaignon se merveillierent assez plus qu'il ne firent devant , car il virent ce lor fu avis que li cers devint hons propres , et seoit desus l'autel en .i. siege trop bel et trop riche , et virent que li lyon furent mué li un en forme d'ome , et li autre en forme d'aigle , et li tierz en forme de lyon , et li quarz en forme de buef .
Ainsi furent mué li .iiii. lyon , et il avoient eles si qu'il poïssent bien voler s'il pleust a Nostre Seignor , si pristrent le siege ou li cerf se seoit , li dui as piez et li dui au chief .
Si en issirent par une verriere qui laienz estoit en tel maniere que onques la verriere n'en fu maumise ne empoiriee , et quant il s'en furent alé , et cil de laienz n'en virent mes riens .´ une voiz descendi entr'aux qui lor dist : « En tel maniere entra li filz Dieu en la beneoite virge Marie que onques sa virginité n'en fu maumise ne empoiriee .
»  il oïrent cele parole si chaïrent a la terre toz estenduz , car la voiz lor ot donee si grant clarté et si grant escrois que il lor fu bien avis que la chapele fust cheue .
Et quant il furent revenuz en lor force et en lor pooir si virent le preudome qui se desvestoit com cil qui avoit la messe chantee , lors vindrent a lui et li prierent qu'il lor deïst la senefiance de ce qu'il avoient veu .
« Quel chose , fist il , avez vos donc veue ? - Nos avons , fet il , veu .i. cerf muer en forme d'ome , et devenir home , et ausi muerent li lion en aucunes choses .
»  li preudons ot ceste parole si lor dist : « Ha .´ seignor vos soiez li bien venuz , or sai je bien a ce que vos me dites que vos estes des preudomes des verais chevaliers qui la queste dou saint Graal metront a fin , et qui soffreroiz les granz peines et les granz travauz , car vos estes cil a qui Nostre Sires a mostrez ses secrez et ses repostailles , si vos en a mostré partie , car en ce qu'il mua le cerf en home celestiel qui n'est pas mortiex vos mostra il la venjance qu'il fist en la croiz la ou il fu coverz de coverture terriane , ce est de char mortel vainqui il en morant la mort et ramena nostre vie , et bien doit estre senefiez par le cerf , car tot ausi com li cers se rajuenist en lessart lessant son cuir et son poil en partie .´ tout ausi revint Nostre Sires de mort a vie quant il lessa le cuir terrien , ce est la char mortel qu'il avoit prise ou ventre de la beneoite virge , et por ce qu'en la beneoite virge n'ot onques point de pechié terrien .´ aparoit il en guise de cerf blanc sanz tache , et par cels qui estoient en sa compaignie devez vos entendre les .iiii. evangelistes boneurees persones qui en escrit mistrent partie des oevres Jhesucrist qu'il fist tant com il fu entre nos comme hons terriens .
Si sachiez que onques mes chevaliers n'em pot savoir la verité , ne que ce puet estre .
Si en a li bons eurez li hauz sires en cest païs et en maintes terres mostré as preudomes et as chevaliers en tel semblance come de cerf et en tel compaignie come de .iiii. lions , por ce que cil qui le veïssent i preïssent essample .
Mes bien sachiez que des ore en avant ne sera nus qui en tel semblance le voie nule foiz .
»  il oient ceste parole si plorent de la joie qu'il ont , et rendent graces a Nostre Seignor de ce qu'il lor a ceste chose mostree apertement .
Si demorent tout le jor o le preudome .
Et quant il orent l'endemain oïe messe et il s'en durent partir Perceval prent l'espee que Galaad avoit lessiee , et dist qu'il la porteroit des ore en avant .
Si let la soe chiés le preudome .
Quant il se furent partiz de laienz , et il orent chevauchié jusqu'aprés midi si aprochierent d'un chastel fort et bien seant , mes il n'entrerent pas dedenz por ce que lor chemin tornoit d'autre part .
Et quant il furent .i. poi esloigniez de la mestre porte si virent aprés aux venir .i. chevalier qui lor dist : « Seignor ceste pucele que vos menez o vos est ele pucele ?? - Par foi , fet Boorz , pucele est ele voirement le sachiez .
» Et quant cil ot la parole si giete la main et aert la damoisele au frein , et dist : « Par sainte croiz vos ne m'eschaperoiz devant que vos aiez rendue la costume de cest chastel .
»  Perceval voit le chevalier qui sa seror tient en tel maniere si l'em poise mout et li dist : « Sire vos n'estes pas sages de ce dire , car pucele en quel leu que ele viegne est franche de toutes costumes .
Meesmement si gentil fame come ce est qui fu fille de roi et de reïne .
» Endementres qu'il parloient einsi si issirent del chastel jus a .x. chevaliers armez , et avec aux venoit une damoisele qui tenoit une escuele d'argent en sa main , et cil dient as .iii. compaignons : « Biaux seignors il covient a fine force que cele damoisele que vos menez rende la costume de cest chastel .
» Et Galaad demande quele costume ce est .
« Sire , fet .i. chevalier , chascune pucele qui par ci passe doit rendre pleine ceste escuele del sanc de son braz destre .
Ne nule n'i passe qui ne s'en aquit .
- Dehez ait , fait Galaad , sanz fauz chevalier qui ceste costume establi , car certes ele est mauvese et vilaine , et se Diex me consaut a ceste damoisele avez vos failli , car tant come je aie santé et ele me croie ne vos rendra ele ce que vos demandez .
- Si m'aït Diex , fet Perceval , je voldroie mielz estre ocis .
- Et je ausi , fait Boort .
- Par foi , fet li chevaliers , et vos morroiz donques tuit , car vos n'i porriez durer se vos estiez li meillor chevalier de tout le monde .
»  lessent corre li un as autres .
Si avint que li troi compaignon abatirent les .x. chevaliers ainz qu'il eussent lor glaives despeciez , puis metent les mains as espees , et les vont ociant et abatant ausi com se se fussent bestes , si les eussent ocis assez legierement quant cil dou chastel issirent fors atout .lx. chevaliers armez qui les secorent , et devant ax vient .i. vielx hons qui dist as compaignons : « Aiez merci de vos meïsmes et ne vos fetes mie ocirre que certes ce seroit domage , que trop estes preudome et bon chevalier , et por ce vos voldrions nos proier que vos nos rendissiez ce que nos vos demandons .
- Certes , fet li Galaad , por noient en parleriez , car ja ne vos sera rendu tant com ele me croie .
- Coment , fet il , volez vos donc morir ?? - Nos ne sommes encor mie la , fet Galaad .
Certes nos voldrions mielz morir que soffrir tel desloiauté com vos demandez .
»  comence la meslee grant et merveilleuse d'une part et d'autre , si ont les compaignons assailliz de toutes parz .
Mes Galaad qui tint l'espee as estranges renges fiert destre et senestre , et ocist quan qu'il ateinst .
Si qu'il n'est hons qui le veïst qui cuidast pas qu'il fust hons terriens , mes aucuns monstres .
Si vet toz dis avant en tel maniere que onques ne retorne , ainz conquiert terre sor ses anemis , et ce li vaut mout que si compaignon li aident destre et senestre , si que nus ne puet avenir a lui par devant .
tel maniere dura la bataille jus aprés none que li troi compaignon n'en orent onques le peor .
Ne onques n'en perdirent place , et tant se tindrent que la nuiz fu venue noire et oscure qui a force les fist depar .
Si que cil dedenz distrent qu'il lor covenoit la bataille lessier , lors revint li preudons as .iii. compaignons que autre fois i avoit parlé , et lor dist : « Seignor nos vos prions par amor et par cortoisie que vos huimés vengniez herbergier o nos , et nos vos creantons loiaument que nos vos remetrons demain en tel point et en tel estat come vos estes ores .
Et savez vos por quo je le di ?? Je le sai veraiement que si tost com vos savroiz la verité de ceste chose que vos acordez a ce que la damoisele face ce que nos li requerrons .
- Seignor , fet la damoisele , alez i puis qu'il vos en prie .
» Et il s'i acordent .
Maintenant lor donent trives li uns as autres .
Si entrent tuit ensemble ou chastel .
Si ne fu onques si grant joie fete com cil de laienz firent as .iii. compaignons .
Si les firent descendre et desarmer , et quant il orent mengié si demanderent de la costume dou chastel , et coment ele estoit establie et por quoi , et li uns de laienz li dist tantost : « Ce vos dirons nos bien .
est , fet il , qu'il a ceienz une damoisele a qui nos sommes , et tuit cil de cest païs , et cist chastiax est siens , et maint autre .
Si avint or a .ii. anz que ele chaï en une maladie par la volenté Nostre Seignor .
Et quant ele ot grant piece langui nos resgardasmes quel maladie ele avoit , si veïsmes que ele ert pleine de mal que l'en apele meselerie , lors mandasmes toz les mires loign et pres , mes il n'i ot nus qui de sa maladie nos seust riens dire ne enseignier , a l'endemain nos dist .i. hons sages que se nos poions avoir pleine une escue dou sanc a une pucele qui fust virge en volenté et en oevre por quoi ele fust fille de roi et de reïne , et suer Perceval le virge si en oinsist l'en la dame et ele garroit errant de sa maladie .
nos oïsmes ceste chose si establismes que jamés ne passeroit damoisele par ci devant por quoi ele fust pucele que nos n'eussons pleine escuele de son sanc .
Si meïsmes gardes as portes de cest chastel , por arester toutes celes qui i passeroient .
Or avez oï , fet cil , coment la costume de cest chastel fu establie , et vos l'avez trovee si en ferez ce que vos plaira .
» Lors ape la damoisele les .iii. compaignons et lor dist : « Seignor vos veez que ceste dame est malade , et je la puis garir se je voil , et se je voil ele n'en puet eschaper .
Or si me dites que j'en feré .
- En non Dieu , fet Galaad , se vos le fetes a ce que vos estes juene vos n'em poez eschaper sanz mort .
- Par foi , fet ele , se je moroie par ceste garison ce seroit honor a moi et a tot mon ancestre , et je le doi bien fere partie por vos .´ partie por ax .
Car se vos assemblez demain ausi com vos avez hui fet .´ il ne puet estre qu'il n'i ait greignor perte que de ma mort .
Et por ce vos di je que je ferai a lor volenté , si remaindra cest estrif .
Si vos pri por Dieu que vos le m'otroiez .
» Et il si font mout dolent .
apela la damoisele cels de laienz si lor dist : « Soiez , fet ele , liez et joianz , car vostre bataille de demain est remese .
Si vos creant que je demain m'aquiterai en tel maniere comme les damoiseles s'aquitent .
» Quant cil de laienz oient ce si l'en mercient mout durement .
Si comence par laienz la joie et la feste assez graindre qu'il n'avoient fet devant .
Si servent les compaignons de tout lor pooir , et les couchent au plus richement qu'il pueent .
nuit furent bien servi li troi compaignon , et mielz le fussent encore s'il vousissent recevoir tout ce que l'en offroit .
A l'andemain quant il orent oï messe vint la damoisele ou palés , et comanda que l'en li amenast la dame qui ert malade qui par son sanc devoit avoir garison , et il distrent que si feroient il volentiers , lors l'alerent quierre en une chambre ou ele estoit , et quant li compaignon la virent si s'en merveillierent mout , car ele avoit le viaire si deffet et broçonné , et si meseaisié de la meselerie que ce estoit merveille coment ele pooit vivre a tel dolor , et quant il la virent venir si se leverent contre li , et la firent seoir o ax , et ele dist a la pucele que ele li rendist ce que ele li avoit promis , et cele dist que si feroit ele volentiers , lors comanda la pucele que l'en li aportast l'escuele , et l'en li aporte , et ele tret son braz , et se fet ferir en une veine d'une petite alemele ague et trenchant come rasors , et li sans en saut maintenant , et ele se seigne et se commande a Nostre Seignor , et dist a la dame : « Dame je sui a la mort venue por vostre garison avoir .
Por Dieu priez por m'ame car je sui a ma fin .
»  ce que ele disoit ceste parole s'esvanoï ses cuers por le sanc que ele avoit perdu .
Si que l'escuele en ert ja toute pleine , et li compaignon la corent tenir et l'estanchent de sainnier .
Et quant ele ot grant piece esté en pasmoisons et ele pot parler si dist a Perceval : « Ha .´ biau frere Perceval je me muir por la garison a ceste damoisele .
Si vos pri que vos mon cors ne façoiz pas enfoïr en cest païs , mais si tost com je seré deviee metez moi en une nacele au plus prochain port que vos troveroiz pres de ci .
Si me lessiez aler einsi come aventure me voldra mener .
Et je vos di que ja si tost ne vendroiz a la cité de Sarraz ou il vos convendra aler aprés le saint Graal que vos me troveroiz arivee desoz la tor .
Si fetes tant por moi et por honor que vos mon cors façoiz enterrer ou palés esperitel , et savez vos por quoi je le vos requier ?? Por ce que Galaad i girra et vos o lui .
»  Perceval ot ceste parole si li otroie tot em plorant , et dit que ce feroit il volentiers .
Et ele lor dist : « Departez vos , fet ele , demain , et aille chascuns sa voie jus a tant que aventure vos rassemblera chiés le Roi Mehaignié , car einsi le velt li hauz mestre et por ce le vos mande il par moi que vos le façoiz einsi .
» Et il dient que si feront il , et ele lor requiert qu'il li facent venir son sauveor , et il mandent .i. hermite preudom qui ileques manoit assez pres dou chastel en .i. boscheel , et il ne demora mie granment que il vint que li besoinz estoit si granz .
Si vint devant la damoisele .
Et quant ele le vit venir si tendi ses mains contre son sauveor et le reçut a grant devotion , et maintenant trespassa dou siecle donc li compaignon furent si dolent que il ne cuidoient mie legierement reconforter .
jor meïsmes fu la dame garie , car si tost com ele fu lavee dou sanc a la sainte pucele fu ele netoiee et garie de la meselerie et revint en grant biauté sa char qui devant estoit noire et obscure a veoir .
De ceste chose furent mout lié li troi compaignon , et tuit cil de laienz .
Si firent au cors de la damoisele ce que ele avoit requis , et li osterent la brueille et tout ce qu'il devoient , puis l'embasmerent aussi richement com se ce fust le cors a l'empereor .
Puis firent fere une nef et la firent covrir d'un mout riche drap de soie , et i firent .i. lit mout bel .
Quant il orent apareilliee la nef au plus richement qu'il porent si i couchierent le cors a la damoisele , puis empeinstrent la nef en mer .
Et Boort dist a Perceval qu'il li poise de ce qu'il n'a .i. brief o le cors qui devisast tout son parenté , et coment ele avoit esté morte .
Et toutes les aventures que ele a aidiees a achever , que s'il avenoit par aventure que la nef fust trovee en estraanges estranges terres que l'en seust qui ele est .
« Je vos di , fet Perceval , que je ai mis a son chevez .i. brief qui devise tout son parenté , et coment ele a esté morte , et toutes les aventures que ele a aidiees a achever , que s'il avient que ele arive en estrange païs l'en savra bien qui ele est .
» Et Galaad dit qu'il a tres bien fet .
« Car tel porra or le cors trouver , fet il , qui greignor honor li portera que devant , puis que l'en savra la verité de son estre et de sa vie .
»  com cil dou chastel porent veoir la nef si demorerent a la rive , et plorerent mout tendrement tout le plus d'ax , car grant franchise avoit fet la damoisele qui a la mort s'estoit mise por la garison a une dame d'estrange païs .
Si distrent que onques pucele n'avoit ce fet , et quant il ne porent veoir la nef mes .´ si entrerent en lor chastel , et li compaignon distrent qu'il n'i entreroient jamés por amor de la damoisele qu'il i avoient einsi perdue .
Si remestrent defors , et distrent a çax dedenz qu'il lor aprestassent lor armes , et cil si firent maintenant .
li troi compaignon furent monté et il se furent mis a la voie si virent le tens mout oscur , et les nues chargier de pluie durement .
Si se traient vers une chapele qui estoit lez le chemin si entrerent dedenz , et mistrent lor chevax defors en un apentiz , et regarderent que li tens se fu enforciez durement .
Si comença a tonner et a espartir , et foudre a cheoir par le chastel ausi menuement come pluie , tout le jor dura cele tempeste si grant et si merveilleuse par le chastel qu'il i ot bien la moitié des murs abatuz et versez par terre .
Dom il furent mout esbahiz , car il ne cuidassent mie que en .i. an poïst estre einsi li chastiax destruiz par tempeste come cil lor sembloit par ce qu'il en veoient par defors .
vint aprés vespres que li tens fu auques raquoisiez si voient li compaignon par devant ax .i. chevalier navré mout durement ou cors afoïr devant ax , et disoit soventes foiz : « Hé .´ Diex secorez moi car or en est li besoign .
» Aprés lui venoit .i. autre chevalier o .i. nain qui li crioit de loign : « Morz estes ne la garroiz .
» Et cil tendoit ses mains vers le ciel , et disoit : « Biau sire Diex secorez moi , et ne me lessiez morir en tel point que m'ame ne soit en si grant tribulacion com il me semble que ceste est .
» Quant li compaignon voient le chevalier qui einsi se dementoit a Nostre Seignor si lor en prent mout grant pitié , et Galaad dit que il le secorra .
« Sire , fet Boort , mes ge , car il n'est mie mestier que vos por .i. sol chevalier vos remuez .
» Et il dit qu'il li otroie puis qu'il le velt .
Et Boort vient a son cheval et monte , et lor dist : « Biau seignor se je ne reviegn si ne lessiez mie por ce vostre queste .
Mes metez vos le matin chascun par soi , et si errez tant que Nostre Sires nos doint rassembler toz trois en la meson au Roi Mehaingnié .
» Et il dient qu'il aille en la garde Nostre Seignor , car il dui se partiront le matin li uns de l'autre , et il s'en part maintenant et vet aprés le chevalier por secorre celui qui einsi se vet dementant a Nostre Seignor .
Mes atant se test ore li contes de lui , et retorne as .ii. compaignons qui en la chapele sont remés .
dit li contes que toute la nuit furent en la chapele entre Galaad et Perceval et prierent mout Nostre Seignor qu'il gardast Boort et conduisist en quel leu que il venist .
Au matin quant li jorz fu biax et clers , et la tempeste remest , et li tens fu acoisiez si montent en lor chevax , et s'adrecent vers le chastel por veoir coment il estoit avenu a çax dedenz .
Et quant il vindrent a la porte si troverent que tot ert ars , et les murs toz abatuz , il entrent enz , et quant il i furent entrez si se merveillent assez plus que devant .
Car il ne troverent laienz home ne fame que tout ne fust ars .
Si cerchierent amont et aval et dient que mout a ci grant domage et grant perte de gent .
Et quant il vindrent au mestre palés si troverent les murs versez , et les parois chaoites , et troverent les chevaliers morz li uns ça li autres la einsi com Nostre Sires les avoit foudroiez et tempestez por la mauvese vie qu'il avoient menee entr'ax .
Quant li compaignon voient ceste chose si dient que ce est esperitel venjance .
« Et si ne fust ja , font il , avenu se ne fust por apaier le corroz au creator dou monde .
»  ce qu'il parloient einsi si oïrent une voiz qui lor dist : « Ce est la venjance dou sanc as bones puceles qui çaienz a esté espanduz por la terrienne garison d'une desloial pecherresse .
» Et quant il oent ceste parole si dient que mout est la venjance Nostre Seignor merveilleuse , et que mout est fox qui contre sa volenté vet ne por mort ne por vie .
li dui compaignon orent grant piece alé par le chastel por resgarder la grant mortalité qui i estoit fete si troverent au chief d'une chapele .i. cimetiere tout plein de arbrisiax fueilluz et d'erbe vert , et estoit toz pleins de beles tombes .
Si en i pooit bien avoir .lx. Si estoit si biaux et si delitables qu'il ne sembloit mie que tempeste i eust esté , et non avoit il , car laienz gisoient les cors des puceles qui por amor a la dame avoient esté mortes .
il sont entré ou cimetiere tot einsi a cheval com il estoient si vindrent as tombes .
Si troverent desor chascune le non de cele qui ilec gisoit , si vont lisant les letres , tant qu'il troverent que laienz gisoient .xii. damoiseles toutes filles de roi , et estretes de haut lignage .
Et quant il voient ce si dient que trop mauvese costume et trop vilainne avoient ou chastel maintenue cil dou chastel et dou païs , et que maint riche lignage en avoient esté abessié et anoienté par les puceles qui mortes i estoient .
Quant li dui compaignon orent ilec demoré jus a prime , et il orent assez veu si s'em partirent et errerent jus a une forest .
Et quant il vindrent jus a l'entree si dist Perceval a Galaad : « Sire hui est li jorz qu'il nos covient a departir et aler chascuns sa voie .
Si vos comant a Nostre Seignor qui nos otroit que nos nos puissons entretrover prochainnement .
Car je ne trovai onques home de qui la compaignie me semblast si douce ne si bone come de vos , et por ce me grieve cist departement plus que vos ne cuidiez , mes il le covient a estre puis qu'il plaist a Nostre Seignor .
» Lors oste son hiaume , et ausi fet Galaad si s'entrebesent au departir , car mout s'entramoient de grant amor , et bien parut a la mort , car mout vesqui petit li uns aprés l'autre .
Einsi se departirent li dui compaignon a l'entree d'une forest que cil dou païs apeloient Aube , et entra chascuns en sa voie .
Si lesse ore li contes a parler d'ax , et retorne a Lancelot , car grant piece s'en est teuz .
dit li contes que quant Lancelot fu venuz a l'eve de Marcoise , et il se vit enclos de .iii. choses qui ne le reconfortoient mie mout .´ car d'une part estoit la forest qui granz estoit et desvoiable , et d'autre part avoit .ii. roches qui estoient hautes et anciennes , et d'autre part l'eve qui ert parfonde et noire .
Ces .iii. choses le moinent a ce que il dist qu'il ne se remueroit d'ilec , ainz atendroit la merci Nostre Seignor , si i demora en tel maniere jus a la nuit .
ce fu chose avenue que la nuit fu au jor meslee .´ Lancelot oste ses armes et se couche dejoste , et se comande a Nostre Seignor , et fet sa proiere tele com il savoit que Nostre Sires ne l'oubliast pas , ainz li envoiast secors tel comme il savoit que mestier li estoit a l'ame et au cors .
Et quant il ot ce dit si s'endort en tel point que ses cuers pensoit plus a Nostre Seignor que as terriennes choses .
Et quant il fu endormiz si li vint une voiz qui li dist : « Lancelot lieve sus et pren tes armes , et entre en la premiere nef que tu troverras .
» Et quant il ot ceste parole si tressaut touz et oevre les eulz , et vit entor lui si tres grant clarté que il cuide bien qu'il soit granz jorz .
Mes ne demore gueres que ele s'esvenoïst en tel maniere que il ne set que ele devient , et il lieve sa main si se seingne , et prent ses armes , et se comande a Nostre Seignor , puis s'apareille , et quant il est toz armez et il a s'espee ceinte si resgarde a la rive , et voit une nef sanz voile et sanz aviron , et il vet cele part et entre enz .
Et si tost com il i est si li est avis qu'il sente toutes les bones oudors dou monde , et que il soit raempliz de toutes les bones viandes que onques goustast home terrien , et lors est .c. tanz plus aeise que devant , car or a il ce li est avis tot ce qu'il desirra onques en sa vie dom il rent graces a Nostre Seignor .
Si s'agenoille en la nef meïsmes , et dit : « Biau pere Jhesucrist je ne sai donc ce puet venir se de toi ne vient .
Car je voi orendroit mon cuer en si grant joie et en si grant soatume .´ que je ne sai se je sui en terre ou en paradis terrestre .
» Lors s'acoste au bort de la nef et s'endort en cele grant joie .
Toute nuit dormi Lancelot si aeise qu'il ne li fu pas avis qu'il fust tiex com il souloit , mes changiez .
Au matin quant il s'esveilla si resgarda tot entor soi , et vit ou mileu de la nef un lit mout bel et mout riche .
Et ou mileu dou lit gisoit une pucele morte , dom il ne paroit fors le visage descovert , et quant il la voit si drece sa main et se seigne , et mercie Nostre Seignor de ce que ceste compaignie li a aprestee , si se trest pres come cil qui volentiers savroit dom ele est et de quel lignage , si la vet tant regardant amont et aval qu'il vit desoz sa teste .i. brief , il i gite la main si le prent et le desploie , et i troeve letres qui disoient : ‘ Ceste damoisele fu suer Perceval le Galois , et fu toz jorz virge en volenté et en oevre .
Ce est icele qui chanja les renges de l'espee as estranges renges que Galaad filz Lancelot del Lac porte orendroit .
’  troeve ou brief toute sa vie , et la maniere de sa mort , et coment li .iii. compaignon Galaad et Boort et Perceval l'ensevelirent einsi come ele est et la mistrent en la nef einsi comme ele est par le comandement de la voiz devine .
Et quant il set la verité de la chose si est assez plus liez qu'il ne selt .
Car mout a grant joie se Boorz et Galaad sont ensemble .
Si remet le brief arriere et revient au bort de la nef , et prie a Nostre Seignor que il ançois que ceste queste faille li doint trover Galaad son filz si que il le voie et parolt a lui et le conjoïsse .
En ce que Lancelot estoit en proieres et en oroisons de ceste chose si resgarde et voit la nef arrivee a une roche vielle et anciane , et avoit assez pres de la roche ou la nef ariva une chapele petite , et devant l'uis se seoit uns hons vielx et chanuz .
Et quant il l'aproche cil le salue de loign , et li preudom li rent son salu assez plus viguereusement que Lancelot ne cuidast qu'il le poïst fere , et se lieve de la ou il seoit , et vient au bort de la nef et s'asiet sus une mote de terre , et demande a Lancelot quele aventure l'a ilec amené , et cil li conte l'aventure de son estre , et coment fortune l'a amené cele part , ou il ne fu onques si come il cuide .
li demande li preudons qui il est , et il se nomme .
Et quant il ot que ce est Lancelot del Lac si se merveille mout coment il se mist en la nef .
Si li demande qui est o lui .
« Sire , fet Lancelot , venez veoir s'il vos plaist .
» Et il entre maintenant en la nef et troeve la damoisele et le brief , et quant il l'a leu de chief en chief , et il ot parler de l'espee as estranges renges si dist : « Ha .´ Lancelot je ne cuidai ja tant vivre que je le non de ceste espee seusse .
Or puez tu bien dire que tu es mesaventureux .´ quant tu a achever ceste hauté n'as esté ou cil .iii. preudome ont esté que l'en cuida aucune foiz a meins vaillanz de toi .
Mes or est coneue chose et aperte qu'il sont preudome et verai chevalier vers Dame Dieu plus que tu n'as esté .
Mais que que tu aies fet aucune foiz ça arrieres je croi bien que se tu des ore mes te voloies garder de pechié mortel et d'aler contre ton creator encor porroies tu trouver pitié et misericorde vers celui en qui toute pitié abite , qui ja te rapele a voie de verité .
Mes or me conte coment tu entras en ceste nef .
» Et il li conte , et li preudons li respont tout em plorant : « Lancelot saches que Nostre Sires t'a mostree grant debonereté quant il en la compaignie de si haute pucele et de si sainte t'a amené .
Or gardes que tu soies chastes en pensee et en oevre des or en avant , si que la chasteé de toi s'acort a la virginité de li , et einsi porra durer la compaignie de vos .ii. et si li promet veraiement de bon cuer que tu ne feras jamés chose donc tu te cuides meffere vers ton creator .
Or si t'en va , car tu n'as mes que demorer , car se Dieu plest , par tens vendras en la meson ou tu desirres tant a venir .
- Et vos sire , fet Lancelot , demorrez vos ci ?? - Oïl , fet il , car einsi le covient a fere .
»  ce qu'il parloient einsi se feri li venz en la nef et la fist partir de la roche , et quant il voient que li uns esloigne de l'autre si s'entrecomandent a Dieu , et li preudons s'en retorne a sa chapele .
Mes ançois qu'il se partist de la roche comanda comança il a huchier tant com il pot : « Ha .´ Lancelot serjanz Jhesucrist por Dieu ne m'oub pas , mais prie Galaad le verai chevalier que avras par tens o toi qu'il prit a Nostre Seignor qu'il par sa douce pitié ait de moi merci .
» Einsi crioit li preudons aprés Lancelot qui mout est liez de la novele que cil li ot dite que Galaad devoit prochainnement estre ses compainz , si vint au bort de la nef et se mist a coutes et a genouz , et fist ses proieres et ses oroisons que Nostre Sires le conduie en tel leu ou il puisse fere chose qui li plaise par sa grant misericorde .
fu Lancelot .i. mois et plus en la nef et plus que onques n'en issi .
Et se aucuns demandoit de quoi il vesqui dedenz icelui terme por ce que point de viande n'avoit trovee en la nef .´ a ce respont li contes que li hauz sires qui de la manne repeut ou desert le pueple Israel , et qui fist de la roche eve issir por boivre .´ sostint cestui en tele maniere que chascun matin si tost com il avoit s'oroison fenie , et il avoit requis le haut mestre et dit qu'il ne l'oubliast pas , mes son pain li envoiast come li peres doit fere a son fil .´ Toutes les hores que Lancelot avoit fet ceste proiere si se trovoit si plein et si resazié , et si garni de la grace dou saint esperit qu'il li ert bien avis qu'il eust gosté de toutes les bones viandes dou monde .
Quant il ot einsi lonc tens alé sanz nule foiz issir fors de la nef .´ si li avint une foiz tout par nuit qu'il ariva delez une forest a l'oriere dou bois , lors escouta et oï .i. chevalier venir a cheval qui faisoit mout grant frainte par le bois , et quant il vint a l'oissue et il vit la nef si descendi de son cheval , et li osta la sele et le frain , et le lessa aler quel part qu'il volt , puis vint a la nef et se seigna , et entra enz armez de toutes armes .
Lancelot vit le chevalier venir si ne corut mie prendre ses armes , come cil qui bien pensoit que ce estoit la promesse que li preudons li avoit fete de Galaad qui seroit o lui , et li feroit compaignie une piece dou tens .
Si se drece en son estant et li dist : « Sire chevaliers bien soiez vos venuz .
» Et quant il l'ot parler si li respont toz esbahiz come cil qui ne cuidoit qu'il eust ame laienz .
Si li respont toz esbahiz : « Sire bone aventure aiez vos , et por Dieu s'il puet estre dites moi qui vos estes , car mout le desirre a savoir .
» Et il se nomme et dit qu'il a non Lancelot del Lac .
« Voire sire , fet il , que vos soiez li bien venuz .
A non Dieu vos desirroie je a veoir et a avoir a compaignon sor toz cels del monde , et je le doi bien fere , car vos estes comencement de moi .
» Lors oste li chevaliers son hiaume de sa teste et le met en la nef .
Et Lancelot li demande : « Ha .´ Galaad estes vos ce ?? - Sire , fet il , oïl ce sui je voirement .
» Et quant il l'entent si li cort les braz tenduz .
Et come li uns a besié l'autre et a fete si grant feste que greignor ne porroie conter , lors demande li uns a l'autre de son estre .
Si conte chascuns de ses aventures teles com eles lor estoient avenues puis qu'il partirent de la cort .
Si demorent tant en ces paroles que li jorz fu granz et biax .
A l'andemain quant li jorz aparut et li solax fu levez , et il s'entrevirent et conurent si comença entr'ax la joie grant et merveilleuse .
Et quant Galaad vit la damoisele qui en la nef gisoit si la conut tost come cele qu'il avoit autre foiz veue .
Si demande a Lancelot s'il savoit qui cele damoisele fu .
« Oïl , fet il , je le sai bien , car li brief qui a son chevez est en devise apertement la verité .
Mes por Dieu dites moi se vos avez a chief menee l'a de l'espee as estranges renges , et se vos onques ne fustes en leu ou vos la poissiez veoir .
- Vez la ci .
» et quant Lancelot la resgarde si pense bien que ce soit ele , si la prent par le pont et la comença a besier et le pont et le fuerre et le brant , lors requiert a Galaad qu'il li die coment il la trova , et en quel leu , et il li conte la maniere a la nef que la fame Salemons fist fere jadis , et li conte la maniere des .iii. fuissiax , et coment Eve la premiere mere avoit planté le premier arbre donc li fuissel estoient naturelment coloré de blanc et de vert et de vermeil , et quant il li a contee la maniere de la nef et des letres qu'il troverent dedenz si dist Lancelot que onques si haute aventure n'avint a chevalier com il li est avenue .
cele nef demora Lancelot et Galaad bien demi an et plus en tel maniere qu'il n'i avoit celui qui n'entendist a son creator servir de son cuer , et maintes foiz ariverent en isles estranges loign de gent la ou il ne reperoit se bestes non sauvages ou il troverent aventures merveilleuses qu'il menerent a point et acheverent que par lor proesce que par la grace dou saint esperit qui en toz leux lor aidoit .
Si n'en fet mie li contes dou saint Graal mencion , por ce que trop i covenist a demorer qui tot vouldroit aconter quan qu'il lor avint .
Pasques au tens novel que totes choses treent a verdor et cil oiesel chantent par le bois lor dolz chanz divers por le comencement de la douce seson que toute riens se tret plus a joie que en nule autre seson ne en autre tens , a celui terme lor avint .i. jor a hore de midi qu'il ariverent en l'oriere d'une forest devant une croiz , et lors virent issir de la forest .i. chevalier armé d'unes armes blanches , et fu montez mout richement , et menoit en destre .i. cheval blanc , et quant il vit la nef arivee si vint cele part au plus tost qu'il pot , et salua les .ii. chevaliers de par le haut mestre , et dist a Galaad : « Sire chevaliers assez avez esté o vostre pere , or issiez de cele nef et montez en cest cheval qui assez est bel et blanc et alez la ou aventure vos menra querant les aventures del roiaume de Logres et menant a chief .
» Quant il ot ceste parole si cort a son pere et le bese mout doucement , et li dist tout em plorant : « Biax doux sires je ne sai se jamais vos verrai , au verai cors Jhesucrist vos commant qui vos maintiegne en son servise .
» Et lors commence et li uns et li autres a plorer .
ce que Galaad fu issuz de la nef et montez en son cheval vint une voiz entr'ax qui lor dist : « Or penst chascuns de bien fere , car li uns ne verra jamés l'autre devant le grant jor espoantable que Nostre Sires rendra a chascun ce qu'il avra deservi , et ce sera au jor dou jugement .
» Et lors commence li uns et li autres a plorer , quant Lancelot entent ceste parole si dist a Galaad tout en plorant : « Filz puis qu'il est einsi que je me depart de toi a toz jorz mes prie le haut mestre por moi qu'il ne me lest partir de son servise .
Mes en tel maniere me gart que je soie ses serjanz terriens et esperitiex .
» Et Galaad li respont : « Sire nule proiere n'i vaut autant come la vostre , et por ce vos soviegne de vos .
» Maintenant se departent li uns de l'autre , si entre Galaad en la forest , et li venz se fu feruz en la nef grant et merveillex qui ot mout tost Lancelot esloignié de la rive , einsi fu Lancelot touz seus en la nef fors del cors a la damoisele .
Si erra bien .i. mois entier par la mer en tel maniere qu'il dormoit trop pou , ainz veilla mout , et pria Nostre Seignor em plorant mout tendrement qu'il en tel leu le menast ou il aucune chose del saint Graal poïst veoir .
soir entor mienuit li avint qu'il ariva devant .i. chastel qui mout ert riches et biax et bien seant , et au derriere dou chastel avoit une porte qui ovroit par devers l'eve , et estoit toz diz overte de nuiz et de jorz .
Ne de cele part n'avoient cil de laienz garde , car il i avoit adés .ii. lions qui gardoient l'entree li uns devant l'autre en tel maniere que sen l'en ne poïst laienz entrer se parmi ax non , por quoi l'en i vousist entrer par cele porte .
cele hore que la nef ariva cele part luisoit la lune si cler que assez en poïst l'en veoir loign et pres , et maintenant oï une voiz qui li dist : « Is de cele nef , et entre en cest chastel ou tu troveras grant partie de ce que tu quierz , et que tu tant as desirré a veoir .
» Et quant il ot ce si cort maintenant a ses armes , et les prent , et n'i lesse nule chose qu'il i eust aportee , et quant il est fors issuz si vient a la porte , et troeve les .ii. lions , si cuide bien que il n'en puist partir sanz meslee , lors met la main a l'espee , et s'apareille de deffendre , einsi com Lancelot ot trete l'espee si resgarde contremont , et voit venir une main toute enflammee qui le feri si durement par le braz que l'espee li vola de la main , lors oï une voiz qui li dist : « Ha hons de pute foi et de mauvese creance por quoi te fies tu plus en ta main que en ton criator ? Mout es chetis qui ne cuides mie que cil en qui servise tu t'es mis ne puisse plus valoir que tes armes .
» elot est si esbahiz de ceste chose , et de la main qui l'ot feru qu'il chiet a terre toz estordiz .
Et tiex atornez qu'il ne set s'il est nuiz ou jorz , mes au chief de piece se drece et dist : « Ha .´ biaux peres Jhesucrist vos merci je et aor de ce que vos me deigniez requierre reprendre de mes meffez , or voi je bien que vos me tenez a vostre serjant quant vos me mostrez signe de ma mescreance .
» Lors reprent Lancelot s'espee et la met ou fuerre et dit que par lui ne sera ele huimés ostee , ainz se metra en la merci de Nostre Seignor .
« S'il li plest que je muire ce sera sauvement a m'ame .
» Et s'il en eschape il li sera torné a grant honor , lors fet le signe de la croiz sus son vis et se comande a Nostre Seignor , et vient as lyons , et il s'asieent maintenant que il le voient venir , ne ne font nul semblant qu'il li voillent maufere , et il s'en vient en la mestre rue , et vet contremont le chastel tant qu'il vient a la mestre forteresce de laienz , ja estoient tuit couchié par le chastel , car il pooit bien estre mienuit .
Si avint si a Lancelot qu'il ne trova qui li tenist l'estrief , car tuit dormoient , et atache le cheval a un arbre , et vient as degrez , et monte contremont tant qu'il vient en la grant sale si armez come il estoit , et quant il fu amont si resgarde loign et pres , mes il n'i voit home ne fame dom il se merveille mout , car si bel palés et si beles sales com il voit ne cuidast il jamés sanz gent , si passe outre et dit qu'il ira tant qu'il avra trouvees aucunes genz qui li diront ou il est arivez , car il ne set en quel païs il est .
Tant a alé Lancelot qu'il vint vers une chambre donc li huis ert clos et bien serré , et il i met la main et le cuide deffermer , mes il ne puet .
Si s'en efforce il mout , mes n'en puet a chiés venir a ce qu'il i puisse entrer , lors escoute et ot une voiz , mes ne set se ce est de mortelx choses ou d'esperitiex , et li ert avis que ele disoit : « Gloire et honor soit a toi pere des cielx .
»  Lancelot ot ce que la voiz disoit si li atendroie li cuers , si s'agenoille devant la chambre , car bien pense que li sainz Graax i soit .
Si dist tout em plorant : « Biax douz peres Jhesucrist se je fis onques chose qui te plese biax Sire par ta pitié ne m'aies en despit que tu ne me faces aucun demostrement de ce que je vois querant .
» Maintenant que Lancelot ot ce dit si resgarde devant lui , et voit l'uis de la chambre overt , et a l'ovrir que ele fist en issi une si grant clarté com se li soleux feïst laienz son estage , et de cele grant clarté qui de laienz issoit fu toute la meson si clere com se tuit li cierge del monde i fussent espris , et quant il voit ce si a si grant joie et si grant desir de veoir donc cele grant clarté venoit qu'il en oublie totes choses .
Si vint a l'uis de la chambre et volt entrer dedenz quant une voiz li dist : « Fui Lancelot n'i entre mie , car tu nel doiz mie fere , et se tu sus icestui deffens i entres .´ tu t'en repentiras .
»  Lancelot ot ce si se tret arrieres mout dolenz come cil qui volentiers i entrast , mes toute voies s'en refraint il sor le deffens qu'il a oï .
Si resgarde devant la chambre , et voit sor une table d'argent le saint vessel sor une table d'argent covert d'un vermeil samit .
Si voit tout entor angres qui amenistroient le saint vessel en tel maniere que li uns tenoient encensiers d'argent , et tenoient cierges ardanz , et li autre tenoient croiz et aornemenz d'autel , et n'en i avoit nus qui ne servist d'aucun mestier , et devant le saint vessel seoit uns vielx hons vestuz come prestres , et sembloit que il fust ou sacrement de la messe .
Et quant il dut lever corpus domini il fu avis a Lancelot que desus les mains au preudome en haut avoit .iii. homes donc li dui metoient le plus juene par semblant entre les mains au provoire , et il le levoit en haut , si fesoit semblant qu'il le mostrast au pueple , et Lancelot qui resgarde ceste chose ne s'en merveille pas petit , car il voit que li prestres est si chargiez de la figure qu'il tient qu'il li est bien avis que il doie chaoir a terre , et quant il voit ce , si li velt aler aidier , car il li est bien avis que nus de çaux qui o lui sont ne le voillent secorre , lors a si grant deffens a aler , et qu'il ne li sovient del deffens qui li avoit esté fet de ce qu'il n'i meïst le pié .
vient a l'uis bon pas et dit : « Ha .´ biax peres Jhesucriz ne me soit atorné a peine ne a dampnation se je vois aidier a cel preudome qui mestier en a .
» Et lors entre dedenz et s'adrece vers la table d'argent , et en ce qu'il vient pres si sent .i. souffle de vent ausi chauz ce li est avis com s'il fust entre de feu qui le feri ou vis si durement qu'il li fu bien avis qu'il li eust le viaire ars , lors n'a pooir d'aler avant com cil qui est tiex atornez qu'il a perdu le pooir dou cors , et de l'oïr et del veoir .
Ne n'a seur lui main ne membre dom il aidier se puisse , lors senti plusors mains qui le prennent , et quant il l'ont porté amont et aval si le ruent for de la chambre , et le lessent ilec .
l'endemain quant li jorz aparut clers et biax et cil de laienz furent levé , et il troverent Lancelot gisant devant l'uis de la chambre si s'en merveillierent mout que ce pooit estre .
Si le semonnent de lever , mes il n'en fet nul semblant qu'il les oie , ne ne se remue .
Et quant il voient ce si dient que il est morz .
Si le desarment tost et isnelement , et le regardent amont et aval por savoir s'il est vis .
Si troevent qu'il n'est mie morz , mes toz pleins de vie , mes il n'a pooir qu'il parolt , ne qu'il die mot , ainz est ausi come une mote de terre , et cil le prennent de toutes parz et l'emportent entre braz en une des chambres de laienz , et le couchierent en un mout riche lit loign de gent por la noise que mal ne li feïst .
Si s'em prennent garde si com il pueent , et sont toute jor delez lui et l'arresnent mainte foiz savoir s'il poïst parler , mes il ne respont onques mot .
Ne ne fet semblant qu'il eust onques parlé , et il le resgardent au pox et as veines et dient que merveilles est de cel chevaliers qui est toz vis et si ne puet parler a aux , et li autre dient qu'il ne sevent donc ce puist avenir se ce n'est aucune venjance ou aucun demostrement de Nostre Seignor .
Tout celui jor furent devant Lancelot cil de laienz , et le tierz jor et le quart .
Si disoient l'un qu'il estoit morz , et li autre qu'il estoit vis .
« A non Dieu , fet .i. vielz hons qui laienz estoit et qui assez savoit de fisique , je vos di veraiement qu'il n'est mie morz , ainz est ausi pleins de vie com li plus forz de nos toz , et por ce lo je qu'il soit gardez bien et richement , tant que Nostre Sires le rait mis en la santé ou il a aucune foiz esté , et lors savron verité de lui , et qui il est , et de quel païs , et certes se je onques conui riens je croi qu'il ait esté .i. des meillors chevaliers dou monde , et sera encore s'il plest a Nostre Seignor , car de mort n'a il encore garde si com il me semble .
Ce ne di je mie qu'il ne puisse assez languir ou point ou il est orendroit .
»  dist li preudons de Lancelot come cil qui mout estoit sages durement .
Si n'en dist onques chose qui verité ne fust tout einsi com il l'avoit devisee , car il le garderent en tel maniere .´ .xxiiii. jorz et .xxiiii. nuiz que onques n'i but ne ne menja , ne n'issi parole de sa bouche , ne ne remua ne pié ne main ne membre qu'il eust .
Ne ne fist semblant par chose qui dedenz apareust qu'il fust en vie .
Et neporquant toutes les foiz que l'en metoit en lui aucune chose connoissoient il bien qu'il ert en vie .
Si le plaignoient mout durement tuit et toutes , et disoient : « Diex quel domage de cest chevalier qui tant sembloit vaillant et preudom , et tant estoit biax , et or l'a Diex mis en tel point et en tel chartre .
»  disoient maintes foiz cil de laienz de Lancelot et ploroient , ne tant nel savoient encercier qu'il le poïssent conoistre por Lancelot .
Et neporec maint chevalier avoit laienz qui tantes foiz l'avoient veu qui le deussent bien conoistre .
En tel maniere jut Lancelot .xxiiii. jorz que cil de laienz n'i atendoient se la mort non , et au vintequatrisme jor avint entor midi qu'il ovri les eulz , et quant il vit les genz si comença a fere trop grant duel , et dist : « Ha .´ Diex por quoi m'avez vos si tost esveillié ? Car je estoie ore plus aeise que je ne seré huimés .
Ha .´ biax peres Jhesucriz qui porroit estre tant bons eurez ne tant preudons que il seust apertement les granz merveilles de voz secrez , et la ou mes regarz pechierres et ma veue conchiee de la tres grant ordure dou monde fu essorbee ? »  cil qui entor Lancelot erent oïrent ceste parole si orent trop grant joie , et li demanderent qu'il a eu .
« J'ai , fet il , veu si granz merveilles et si granz beneurtez que ma langue nel vos porroit mie descovrir , ne mes cuers meïsmes nel porroit mie penser com grant chose ce est , car ce n'a mie esté chose terrianne , mes esperitel .
Et se mes granz pechiez ne fust et ma grant maleurtez ne fust , car je eusse encore plus veu ce ou je perdi la veue de mes euz , et le pooir dou cors , por la grant desloiauté que Diex avoit veue en moi .
»  dist Lancelot a çax qui ilec estoient : « Biax seignor je me merveil mout coment je me sui einsi ici trovez .
Car il ne me sovient pas coment je i fui mis , ne en quel maniere .
» Et cil li dient tout ce qu'il avoient veu de lui , et coment il avoit demoré o ax .xxiiii. jorz en tel maniere qu'il ne savoient s'il ert morz ou vis .
Et quant il ot ceste parole si commence a porpenser par quel senefiance il avoit tant demoré en cel estat .
Et tant qu'il se porpensa qu'il ot ou terme de .xxiiii. anz servi a l'anemi por quoi Nostre Sires le mist en tel penitance qu'il ot perdu par .xxiiii. jorz le pooir dou cors , lors resgarda Lancelot devant soi , et vit la here qu'il avoit portee pres de demi an dom il se voit ore dessesi , si l'em poise mout , car il li est avis qu'il ait en ceste chose son veu enfret , et cil li demandent coment il li est , et il respont qu'il est sainz et haitiez Dieu merci .
« Mes por Dieu , fet il , dites moi en quel leu je sui .
» Et cil li dient qu'il est ou chastel de Corbenyc .
vint une damoisele devant Lancelot qui li aporta robe de lin fresche et novele , mes il ne la volt mie vestir , ainz prist la here .
Quant cil qui entor lui estoient virent ce si li distrent : « Sire chevalier vos poez bien la here lessier , car vostre queste est achevee , por noient vos travailleroiz plus por quierre le saint Graal , car bien sachiez que vos n'en verroiz plus que veu en avez , or nos ameint Diex çax qui plus en doivent veoir .
» Por ceste parole n'en vout Lancelot riens lessier , ainz prist la here et la vesti , et puis la robe de lin par desus , et aprés robe d'escarlate tele com l'en li aporta , et puis quant il est vestuz et apareilliez si le viennent veoir tuit cil de laienz , et tiennent a grant merveille ce que Diex a fet de lui , si ne l'ont gaires resgardé quant il le conoissent , et dient : « Ha .´ mes sires Lancelot estes vos ce ?? » Et il dist que ce est il , lors comence la joie par laienz grant et merveilleuse .
Si vont tant les noveles as uns et as autres que li rois Pellés en ot parler .
Si li dist uns chevaliers : « Sire merveilles vos puis dire .
- De quoi ? fist li rois .
- Par foi cil chevaliers qui tant a geu ceenz comme morz est orendroit levez sainz et haitiez .
Si sachiez que ce est mes sires Lancelot del Lac .
»  li rois l'entent si est mout liez et le vet veoir .
Et quant Lancelot le voit venir si se drece contre lui , et dist que bien soit il venuz .
Si li fet mout grant joie , et li rois li dit les noveles de sa bele fille qui ert morte cele en qui Galaad fu engendrez , si em poise mout a Lancelot por ce que si gentil fame estoit , et estrete de si haut lignage .
Quatre jorz demora laienz Lancelot , donc li rois fist mout grant joie , car longuement avoit desirré qu'il le retenist o lui .´ Mes au cinquieme jor qu'il furent assis au disner lor avint que li sainz Graax ot ja raemplies les tables si merveilleusement que greignor plenté ne poïst penser nus hom .
ce qu'il menjoient par laienz lor avint une aventure qu'il tindrent a grant merveille .
Car il virent apertement que li huis dou palais clostrent sanz ce que nus i meïst la main .
Si en furent mout esbahiz .
Et .i. chevaliers armez de totes armes , et fu montez sus .i. grant cheval vint devant la mestre porte , et comença a crier : « Ovrez ovrez .
» Et cil de laienz ne li voldrent ovrir , et il cria tote voies , et tant lor anuia que li rois meïsmes se leva dou mengier , et vint a une des fenestres dou palés de cele part ou li chevaliers estoit .
Si le resgarda , et quant il le voit atendant devant la porte si li dist : « Sire chevaliers vos n'i entrerez .
Ja nus qui si haut soit montez com vos estes n'i entrera tant com li sainz Graax i soit , mes alez vos en en vostre païs , car certes vos n'estes pas des compaignons de la queste , ainz estes de çax qui ont lessié le servise Jhesucrist et se sont mis ou servise a l'anemi .
» Quant li chevaliers ot ceste parole si est mout angoisseus , et tant a grant duel qu'il ne set que fere , lors s'en torne , et li rois le rapele et li dist : « Sire chevaliers puis qu'il est einsi que vos ceainz estes venuz je vos pri que vos me diez qui vos estes .
- Sire , fet il , je sui del roiaume de Logres , et sui freres mon seignor Lancelot dou Lac .
- A non Dieu , fet li rois , or vos conois je bien , si sui plus dolenz que je n'estoie devant , car il ne m'en chaloit , mes ore m'en chaut por amor de vostre frere qui ceainz est .
»  Hestor entent que ses freres est laienz l'ome ou monde qu'il plus doutoit por la grant amor qu'il avoit a lui si dist : « Ha .´ Diex or double ma honte , et croist et plus et plus , or ne seré je jamés si hardiz que je devant mon frere viengne puis que je ai failli a ce ou li preudome et li verai chevalier ne faudront pas , voirement me dist voir li preudome dou tertre , cil qui dist a moi et a mon seignor Gauvain la senefiance de noz songes .
» A tant s'en ist Hestor fors de la cort et s'en vet parmi le chastel si grant erre com il puet del cheval trere .
Et quant cil del chastel le voient si foïr si crient tuit aprés lui , et le vont huiant , et maudisant l'ore qu'il fu nez , et le claiment mauvés chevalier et recreant , et il en a si grant duel qu'il vousist bien estre morz .
Si s'en vet fuiant tant qu'il vint fors dou chastel , et maintenant se feri en la forest la ou il la vit plus espesse , et li rois Pellés revint a Lancelot et li dist les noveles de son frere , dom il ert tant dolenz qu'il ne set qu'il face .
Si ne se puet tant celer que cil de laienz ne s'en aperçoivent a ce qu'il li voient les lermes coler tot contreval la face .
Et por ceste chose se repent mout li rois de ce qu'il avoit dit .
Ne il nel deïst en nule maniere s'il cuidast que Lancelot en deust prendre sor lui si grant fais , et si grant corroz .
il orent mengié si dist Lancelot au roi qu'il li feïst aporter ses armes .
Car il voldra aler ou roiaume de Logres ou il ne fu bien a passé .i. an .
« Sire , fet li rois , je vos pri por Dieu que vos me pardoingniez ce que je vos aporté noveles de vostre frere .
» Et il dist qu'il li pardone volentiers , lors comande li rois que l'en li aport ses armes , et l'en li aporte , et il les prent , et quant il est apareilliez si qu'il n'i a fors dou monter li rois li fet amener en la cort .i. cheval fort et isnel si li dist qu'il mont sus , et il si fet , et il est montez et il a pris congié a toz cels de laienz si s'en part et chevauche a granz jornees par les estranges regnes .
Un soir avint que Lancelot se herberja en une blanche abeïe ou li frere li firent mout grant honor por ce que chevalier erranz estoit .
Au matin quant il orent oï messe et Lancelot voloit issir dou mostier si resgarda vers destre , et vit une tombe trop riche et trop bele qui estoit fete novelement ce li sembloit , et il torne cele part por veoir que ce est .
Et quant il vint pres si la vit de si bele façon qu'il set bien que desoz gist princes riches , il resgarde vers le chief , et voit letres qui disoient : ‘ Ci gist li rois Bademagus de Gorre que Gauvains li niés le roi Artus ocist .
’ Et quant il ot ce si n'est mie petit dolenz , car il l'amoit de grant amor le roi Bademagu .
Et se ce fust uns autres que mon seignor Gauvain il n'em poïst eschaper sanz mort , et il em plore tendrement et fet duel merveillex , et dit que trop est cist domages dolereus , et çaux de la meson le roi Artus , et maint autre preudome .
jor remest Lancelot laienz mout dolenz et corrociez por amor dou preudome qui mainte honor li avoit fete , a l'andemain quant il fu armez monta en son cheval , et comanda les freres a Dieu , et se remist en son chemin , et erra tant par ses jornees einsi come aventure le menoit as tombes la ou les espees estoient dreciees , et si tost com il vit cele aventure si se mist enz tout a cheval , et resgarda les tombes , puis se parti d'iluec et erra tant qu'il vint a la cort le roi Artus ou li un et li autre li firent mout grant joie si tost com il le virent , car mout desirroient sa venue , et çax des autres compaignons dom il i avoit mout poi de revenuz , et cil qui revenu estoient n'avoient riens fet en la queste , dom il ont grant honte .
Si lesse or li contes a parler d'ax toz , et retorne a Galaad le filz Lancelot del Lac .
dit li contes que quant Galaad se fu partiz de Lancelot que il chevaucha mainte jornee si come aventure le portoit une hore avant et autre arriere tant que il vint a une abeïe ou li rois Mordrains estoit .
Et quant il oï novele dou roi qui atendoit le bon chevalier si pensa qu'il l'iroit veoir , l'endemain si tost com il ot oïe messe vint la ou li rois estoit .
Et quant il fu laienz li rois qui longuement avoit perdue la veue et le pooir dou cors vit par la volenté Nostre Seignor si tost com il aprocha de lui .
Si se dreça en son seant tout erranment , et dist a Galaad : « Serjant Dieu verais chevaliers de qui j'ai si longuement atendue la venue embrace moi , et lesse moi reposer sor ton piz si que je puisse devier entre tes braz , car tu es ausi nez et virges sus toz chevaliers come est la flor de lys en qui virginitez est senefiee .
Tu es plus blanche que toutes les autres .
Tu es lys et virginitez .
Tu es droite rose , droite flors de bone vertu , et en color de feu , car li feu dou saint esperit est en toi si espris et alumez que ma charz qui toute estoit morte et enviellie est ja toute rajuennie et en bone vertu .
»  Galaad ot ceste parole si s'asiet au chevez le roi si l'embrace et le met en son devant por ce que li preudons i avoit talent de reposer , et il s'acline vers lui , et l'embrace parmi les flans , et le comence a estraindre et dist : « Biax peres Jhesucrist or ai je ma volenté , or te requier je que tu en cest point ou je sui me viegnes quierre , car en si aesié leu ne en si avenant se en cestui meïsme n'estoit , ne porroie je mie trespasser .
Car en ceste grant joie que j'ai si longuement desirrree desirree n'a fors roses et lys purement ce m'est avis .
»  tost come il ot fete ceste requeste a Nostre Seignor .´ si fu bien provee chose que Nostre Sires avoit oïe sa proiere , car il rendi tantost l'ame a celui que il avoit si longuement servi , et trespassa entre les braz au preudome Galaad .
Et quant cil de laienz sorent ceste chose si vindrent au cors , et troverent que les plaies que il avoit eues si lonc tens estoient sanees .
Si le tindrent a grant merveille , lors firent au cors sa droiture come a roi , et l'enfoïrent laienz , si i demora Galaad .ii. jorz .
Au tierz s'em parti , et chevaucha tant par ses jornees qu'il vint en la forest perilleuse ou il trova la fontaine qui boloit a granz ondes si com li contes a devisé ça en arrieres , et si tost com il i ot mise la main si s'em parti l'ardor et la chalor por ce que en lui n'avoit onques eu eschaufement de luxure .
Si tindrent cil dou païs ceste chose a grant merveille si tost come il sorent que l'eve estoit refroidie , lors perdi le non que ele avoit devant , et fu des lors en avant apelee la fontainne Galaad .
il ot ceste aventure menee a chief si vint a l'entree de Gorre ausi come aventure le portoit tant qu'il vint en l'abeïe ou Lancelot avoit avant esté la ou il avoit trové la tombe Galaad le roi de Hoselice le filz Joseph d'Arymacie , et la tombe Symeon ou il ot failli .
Et quant il vint laienz si resgarda en la cave qui estoit desoz le mostier .
Et quant il vit la tombe qui ardoit si merveilleusement si demanda as freres que ce estoit desoz le mostier .
« Sire , font il , ce est une aventure merveilleuse qui ne puet estre menee a chief fors par celui qui passera de bonté et de chevalerie toz les compaignons de la table reonde .
- Je voldroie , fet il , s'il vos plesoit que vos me menissiez a l'uis par ou l'en i entre .
» Et il dient que si feront il volentiers .
Si l'enmoinent a l'uis de la cave , et il descent aval par les degrez , et si tost come il vint pres de la tombe si fu li feuz failliz , et la flamme remese qui maint jor i avoit esté grant et merveilleuse par la venue de celui ou il n'avoit point de mauvese chalor .
Quant il vint a la tombe si la leva contremont , et vit dedenz le cors de Symeon qui avoit esté deviez , et si tost com la chalor fu remese oï une voiz qui li dist : « Galaad Galaad mout devez rendre granz merciz a Nostre Seignor de ce que si bone grace vos a donee .
Car par la bone vie de vos poez vos retrere les ames de la peine terrienne , et metre en la joie de paradis .
Ge sui Symeu vostre parent qui en ceste grant chalor que vos veïstes ore ai demoré .ccc. anz et .liiii. por espeneir .i. pechié que je fis jadis envers Joseph d'Arymacie .
Et o la peine que j'ai sofferte fusse je perduz et dampnez , mes la grace dou saint esperit qui plus oevre en vos que en la terrienne chevalerie m'a gardé en pitié par la grant humilité qui est en vos , si m'a osté soe merci de la dolor terrienne et m'a mis en la joie des cielx por solement la grace de vostre venue .
»  de laienz qui aval estoient venu si tost com la flame fu estainte oïrent bien ceste parole si le tindrent a grant merveille et a miracle , et Galaad prist le cors et l'osta de la tombe ou il ot esté si lonc tens , et le porta en le mostier , et quant il ot ce fet cil de laienz le pristrent et ensevelirent si com l'en devoit fere chevalier , car chevalier ot il esté , et firent tel servise com l'en devoit fere , et l'enfoïrent devant le mestre autel .
Et quant il orent ce fet si vindrent a Galaad et li firent si grant honor com il onques porent greignor , et si demanderent dom il est et de quel gent , et il lor en dit la verité .
matin quant Galaad ot oïe messe s'em parti de laienz et comanda les freres a Dieu , et se mist en sa voie , et chevaucha .v. anz entiers ançois qu'il venist a la meson au Roi Mehaignié .
Et en toz les .v. anz li tint Perceval compaignie en quel leu qu'il alast , et dedenz celui terme orent il si achevees les aventures dou roiaume de Logres que poi en i veoit l'en mes avenir , se ce n'ert demostrance merveilleuse de Nostre Seignor .
Ne onques en leu o il venissent tant i eust grant plenté de gent ne porent estre desconfit ne mené a esmai , ne a poor .
Un jor lor avint qu'il issirent d'une forest grant et merveilleuse , et lors encontrerent ou travers dou chemin Boort qui chevauchoit toz sels , et quant il le conurent ne demandez mie s'il en furent liez et joiant , car longuement avoient esté san lui , et mout le desirroient a veoir , si le conjoïssent , et il li orent bone honor et bone aventure , et il a ax , puis li demandent de son estre , et il lor en dist la verité , et comment il a puis esploitié .
Si dit qu'il a bien .v. anz que il ne jut .iiii. foiz en lit ne en ostel ou genz menjassent ne mainsissent , mes en forez estranges et en montaignes lontaignes ou il fust morz plus de .c. foiz se ne fust la grace dou saint esperit qui le reconfortoit et pessoit en toutes ses meseses .
« Et trouvastes vos puis ce que nos alons querant , fet Perceval ?? - Certes , fet il , nanil .
Mes je croi que nos ne departirons mes devant que nos aions afiné ceste queste , et ce por quoi ele fu comenciee .
- Diex le vos otroit , fet Galaad , car se Diex me consaut je ne sai chose qui tant me poïst fere lié come vostre venue , car trop la desir et trop l'aim .
»  rassembla aventure les .iii. compaingnons que aventure avoit departiz , si chevauchierent lonc tens tant qu'il lor avint un jor qu'il vindrent au chastel de Corbenyc .
Et quant il furent laienz et li rois les conut si fu la joie grant et merveilleuse , car il savoient bien que a ceste venue faudroient les aventures dou chastel qui longuement i avoient esté , et la novele en vet amont et aval si que tuit cil de laienz les vindrent veoir , et li rois Pellés plore sus Galaad son neveu , et ausi font li autre qui l'avoient veu petit enfant .
Quant il se furent desarmé Elyezer li filz le roi Pellés lor aporta devant l'espee brisiee dom li contes a ja devisé autre foiz cele donc Joseph ot esté feruz par la quisse .
Et quant il l'ot ostee dou fuerre et il lor or ot contee la maniere comment ele fu brisiee Boort i met la main por savoir s'il la porroit rejoindre , mes ce ne pot estre .
Quant il vit qu'il i avoit failli si la bailla a Perceval : « Sire , fet il , essaiez se ceste aventure sera par vos menee a fin .
- Volentiers » , fet il .
Et prent l'espee einsi com ele estoit , et ajoste les .ii. pieces ensemble mes rejoindre nes pot en nule maniere .
Et quant il voit ce si dist a Galaad : « Sire a ceste aventure avons nos failli , or vos i covient essaier , et se vos i failliez je ne cuit que ele soit jamés achevee par home mortel .
» Lors prent Galaad les .ii. pieces de l'espee et ajoste l'une a l'autre , et maintenant repristrent les pieces si merveilleusement qu'il n'a pas home ou monde qui la briseure qui devant i estoit poïst reconoistre .
Ne que ele eust onques esté brisiee .
li compaignon voient ce si dient ce que bel comencement lor a Diex mostré , et qu'il croient bien qu'il acheveront legierement les autres aventures puis que ceste est menee a fin .
Et quant cil de laienz voient l'aventure de l'espee achevee si en font trop merveilleuse joie .
Si la donerent a Boort et distrent que ele ne pot estre mielz emploiee , car a merveilles ert bons chevaliers et preudom .
vint a hore de vespres si commença li tens a oscurcir et a changier , et .i. venz leva granz et merveilleus qui se feri par le palés .
Si fu pleins de si grant chalor que li plusor d'ax cuidierent bien estre ars et brullé , et li auquant chaïrent pasmé de la grant poor qu'il orent .
Et maintenant oïrent une voiz qui dist : « Cil qui ne doivent seoir a la table Jhesucrist si s'en aillent , car ja seront repeu li verai chevalier de la manne dou ciel et de la viande as anges .
» Quant il oïrent ceste parole si s'en alerent tuit fors de laienz ne mes li rois Pellés qui mout estoit preudom et de sainte vie , et Elyezer son fil , et une pucele niece le roi qui ert la plus religieuse que l'en seust alors en nule terre , et o ces .iii. remestrent li .iii. compaignon por veoir quel demostrance Nostre Seignor lor voldroit fere .
Quant il orent .i. poi esté en tel maniere si voient venir par l'uis .ix. chevaliers armez qui ostent lor hiaumes et lor armeures , et viennent a Galaad , et l'enclinent .
Si li dient : « Sire mout nos sommes hastez por estre avec vos a la table ou li hauz mengiers sera departiz .
» Et il dist qu'il sont bien venuz a tens .
Car ausi n'a il gueres qu'il vindrent laienz , si s'asieent tuit enmi le palés , et Galaad lor demande dom il sont , et li troi dient qu'il sont de Gaule , et li autre troi dient qu'il sont d'Irlande , et li autre troi dient qu'il sont de Danemarche .
ce qu'il parloient einsi si voient issir de l'une des chambres de laienz .i. lit de fust que .iiii. damoiseles portoient , et en cel lit gisoit .i. preudom deshaitiez par semblant , et avoit une coronne d'or sus sa teste , et quant eles sont en le palés si le metent jus et s'en revont , et cil drece la teste , et dit a Galaad : « Sire bien soiez vos venuz , mout vos ai desirré a veoir , et mout ai atendue vostre venue .
En tel poine et en tel angoisse que uns autres nel poïst mie soffrir longuement , mes se Dieu plest or est venuz li termes que ma dolor iert alegiee , et je trespasserai dou siecle si com il m'est promis lonc tens a .
» Endementres qu'il disoient ces paroles si oïrent une voiz qui dist : « Cil qui n'a esté compainz de la queste del saint Graal si se departe de ci , car il n'est pas droiz qu'il i remaigne plus .
» Si tost com ceste parole fu dite s'en ala fors li rois Pellés , et Elyezer son filz , et la pucele .
Et quant li palés fu vuidiez fors de çax qui se sentoient compaignon de la queste .´ maintenant fu avis a çax qui remés i estoient que devers le ciel venoit un home revestuz en semblance d'evesque , et ot croce en sa main , et mitre en son chief .
Si le portoient .iiii. ange en une trop bele chaiere et trop riche , et l'assistrent lez la table sor quoi li sainz Graaux estoit .
qui en semblance d'evesque fu aportez avoit letres en son front qui disoient : ‘ Veez ci Josephés li premiers evesques des crestiens .
Celui meïsmes que Nostre Sires sacra en la cité de Sarraz ou palés esperitel .
’ Et li chevalier qui ce veoient conoissoient bien les letres .
Mes il se merveillierent mout que ce pooit estre , car cil Josephés donc les letres parloient estoit trespassez passé avoit .ccc. anz dou siecle , et il parole maintenant a ax , et lor dit : « Ha .´ chevalier Damedieu serjant Jhesucrist ne vos merveilliez pas se vos me veez devant vos einsi com je sui a cest saint vessel .
Car ausi com je i servi terriens .´ ausi i serf je esperitelx .
»  il ot ce dit si se tret vers la table d'argent et se mist a coutes et a genouz devant l'autel , et quant il ot ilec grant piece esté si escoute et ot l'uis de la chambre ouvrir , et il resgarde cele part , et ausi font tuit li autre , et en voient issir les anges qui Josephés avoient aporté .
Donc li dui portoient .ii. cierges , et li tierz une touaille de vermeil samit , et li quarz une lance qui saignoit si durement que les goutes en chaoient contreval en une boiste qu'il tenoit en s'autre main .
Et li .ii. mistrent les cierges sus la table , et li tierz la toaille lez le saint vessel , et li quarz tint la lance tote droite sus le saint vessel .
Si que li sans qui contreval la lance couloit chaoit dedenz .
Et si tost come il ont ce fet Josephés se leva et tient .i. poi ensus la lance dou saint vessel , et le covri de la toaille .
fist Josephés semblant qu'il entrast ou sacrement de la messe .
Et quant il ot demoré un poi si prist dedenz le saint vessel une oublee qui ert fete en semblance de pain , et au lever qu'il fist descendi devers le ciel une figure en semblance d'enfant , et avoit le viaire ausi rouge et ausi embrasé comme feu , et se feri ou pain si que cil qui ou palais estoient virent apertement que li pains avoit forme d'ome charnel , et quant Josephés l'ot grant piece tenu si le remist ou saint vessel .
Joseph ot ce fet qui a provoire apartenoit come del servise de la messe si vint a Galaad et le besa et dist qu'il besast ausi toz ses freres , et il si fist , et quant il ot ce fet si lor dist : « Serjant Jhesucrist qui vos estes traveillié en peine por veoir partie des merveilles dou saint vessel .´ asseez vos devant ceste table si seroiz repeu de la plus haute viande et de la meillor dom onques chevalier gostassent , et de la main meesme de vostre sauveor , si poez bien dire que buer vos estes travailli , car vos en recevroiz hui le plus haut loier que onques chevalier receussent .
»  Josephés ot ce dit si s'esvanoïst d'entre ax si qu'il ne sorent onques qu'il estoit devenuz , et il s'asieent maintenant a la table a mout grant poor , et plorent si tendrement que lor faces estoient toutes moilliees des lermes qui des elz lor chaooient , lors regardent li compaingnon et voient le saint vessel ou il avoit .i. home ausi comme tout nu , et avoit les mains saignanz et les piez et le cors , et lor dist : « Mi chevalier et mi loial serjant , et mi loial fil qui en mortel vie estes devenu esperitel , qui m'avez tant quis que je ne me puis plus vers vos celer .´ il covient que vos veoiz partie de mes repostailles et de mes secrez , car vos avez tant fet que vos estes assis a ma table ou onques mes chevalier ne menja puis le tens Joseph d'Arymacie , mes del remanant ont il eu ausi come serjant ont .
Ce est a dire que li chevalier de ceenz et maint autre ont esté repeu de la grace de cest saint vessel , mes il n'ont mie esté a meesmes ausi com vos avez orendroit , or tenez et recevez la haute viande que vos avez si lonc tens desirree , et por quoi vos estes trant tant travailliez .
»  prist il meïsmes le saint vessel et vint a Galaad et cil s'agenoille , et il li done son sauveor , et cil le reçoit joieux et a jointes mains , et ausi fist chascuns des autres , ne n'i ot nus a qui il ne fust avis que l'en li meïst la piece en semblance de pain en sa bouche .
Quant il orent tuit receu la haute viande qui tant lor sembloit douce et merveilleuse qu'il lor ert avis que toutes les soatumes que l'em porroit penser de cuer ne s'i poïssent acomparagier .
Cil qui einsi les ot repeuz dist a Galaad : « Filz si nez et si espurgiez come hom terriens puet estre sez tu que je tieng entre mes mains ?? - Nanil , fet il , se vos nel me dites .
- Ce est , fet il , l'escuele ou Jhesucriz menja l'aignel le jor de Pasques o ses deciples .
Ce est l'escuele qui a servi toz çaux a gré que j'ai trovez en mon servise .
Ce est l'escuele que onques hons mescreanz ne vit qui ele ne servist a gré .
Et por ce que ele a servi a gré toutes genz .´ doit ele estre apelee le saint Graal .
Or as veu ce que tu as tant desirré a veoir , et ce que tu as couvoitié .
Mais encor ne l'as tu pas si veu apertement com tu le verras .
Et sez tu ou ce sera ?? En la cité de Sarraz ou palés esperitel .
Et por ce t'en covient il de ci aler , et fere compaignie a cest saint vessel qui anuit se partira dou roiaume de Logres , et en tel maniere que jamés n'i sera veuz .
Ne des or mes n'en avendra aventure .
Et sez tu por quoi il s'en partira ?? Por ce qu'il n'i est mie serviz ne honorez a son droit par çax de ceste terre .
Car il se sont torné a peor vie et a seculer .
Ja soit ore ce qu'il aient adés esté repeu de la grace de cest saint vessel , et por ce qu'il li ont si malement guerredonné les desvest ge de l'anor que je lor avoie fete , et por ce voil je que tu t'en ailles le matin jus a la mer , et ilec troveras la nef ou tu preïs l'espee as estranges renges .
Et por ce que tu n'ailles sels voil ge que tu meines o toi Perceval et Boorz .
Et neporec por ce que je ne voil pas que tu t'en ailles de cest païs sanz la garison au Roi Mehaignié voil je que tu pregnes del sanc de ceste lance et li en ong les jambes , car ce est la chose par quoi il sera gariz , ne autre chose nel puet garir .
-  .´ sire , fet Galaad , por quoi ne souffrez vos qu'il viegnent tuit o moi ?? - Por ce , fet il , que je ne voil , ainz l'ai fet en semblance de mes apostres .
Car tout ausi com il mengierent o moi le jor de la Cene .´ tout ausi mengiez vos ore o moi a la table dou saint Graal , et si estes .xii. ausi com il furent .xii. apostre , et je sui li treziemes par desus vos qui doi estre vostre mestres et vostre pastres .
Et tout ausi come je les desparti et fis aler par universe monde por preechier .´ tout ausi vos depart je li uns ça li autres la , et morroiz tuit en cestui servise ne mes l'un de vos .
» Atant lor done sa beneïçon , et s'esvanoï en tel maniere qu'il ne sorent onques qu'il devindrent , ne mes vers le ciel le virent aler .
Et Galaad vient a la lance qui ert couchiee sus la table et toucha au sanc , puis vient au roi et li en oinst les jambes par la ou il avoit esté feruz , et il se vesti maintenant et sailli dou lit sainz et haitiez .
Si rent graces a Nostre Seignor de ce que si soudeinement l'a regardé si vesqui puis lonc tens , mes ce ne fu pas au siecle , car maintenant se rendi en une religion de blans moines .
Si fist puis Nostre Sires maint bel miracle por amor de lui donc li contes ne parole pas ici por ce qu'il n'en est mie grant mestier .
mienuit quant il orent grant piece prié Nostre Seignor qu'il par sa pitié les conduisist a sauveté de lor ames en quelque leu qu'il alassent si descendi une voiz entre els qui lor dist : « Mi fil et ne mie mi fillastre .
Mi ami et ne mie mi guerrier issiez de ceenz et alez la ou vos cuidiez mielz fere , et tout einsi com aventure vos conduira .
» Quant il oent ce si responnent tuit a une voiz : « Peres des cielx beneoiz soies tu qui nos deignas tenir a tes filz et a tes amis , or veons nos bien que nos n'avons pas perdues noz peines .
» Atant s'en issent dou palés , et viennent en la cort aval , et troevent armes et chevax si montent erranment si tost com il furent armez , et quant il sont fors dou chastel si s'entredemandent dom il sont por conoistre li un les autres , et tant que il troevent es .iii. qui de Gaule estoient que Claudin li filz le roi Claudas en ert li uns , et li autre de quel terre qu'il fussent estoient assez gentil home , et haut lignage .
Quant vint au departir si s'entrebesierent comme frere et plorerent mout tendrement et distrent tuit , a Galaad : « Sire sachiez por voir que nos n'eusmes onques si grant joie comme a l'ore que nos seumes que nos vos tendrions compaignie ne onques ne fu si grant duel com nos avons de ce que nos departons de vos si tost .
Mes nos veons bien que ce est cest departement plest a Nostre Seignor et por ce nos en covient il a departir sanz duel fere .
- Bel seignor , fet Galaad , se vos amissiez ma compaignie autant amasse je la vostre mes vos veez bien qu'il ne puet estre que li uns tiengne compaignie a l'autre , et por ce vos commant ge a Dieu et vos pri se vos venez a la cort le roi Artu que vos me saluoiz mon seignor Lancelot mon pere et çax de la table reonde .
» Et cil dient s'i vont celle part que il ne l'oblieront pas .
Atant s'en partent li uns des autres .
Si s'achemine Galaad entre lui et ses compaignons et chevalchent tuit tant tuit .iii. que a la mer vindrent en meins de quatre jors et plus tost i fussent venu .
Mes il n'aloient mie la droite voie com cil qui ne savoient mie tres bien les chemins .
uant il vindrent a la mer si troverent la nef a la rive celle ou l'espee aus estranges renges avoit esté trovee et virent les letres au bort de la nef , qui disoient que nus n'i entrast s'il n'ert fermement creant en Jhesucrist et quant ill sont venu au bort et il regardent dedenz et voient que enmi le lit qui en la nef ert fez estoit la table d'argent qu'il avoient lessiee chiés le Roi Mehaignié et li seinz graax estoit par desus covert d'un samit vermeill et estoit fez en semblance de touaille .
Quant li compaignon voient ceste aventure si l'alerent mostrant li uns a l'autre et dient que bien lor est avenu que ce qu'il plus amoient et desirroient a veoir lor fera compaignie jusque la ou il doivent remanoir , lors se seignent et se commandent a Nostre Seignor et entrent dedenz la nef et si tost com il i furent entrez li venz qui devant ce estoit quoiz et seriz se feri el voille si angoissement qu'il fist la nef partir de rive et l'enpeint en haute mer .
et lors commença a aler grant oirre si commenc li venz l'aloit angoissant plus et plus .
En telle maniere errerent parmi la mer lonc tens que il ne sorent onques quel part il alerent totes les hores que Galaad se coucchoit couchoit et levoit et fesoit sa proiere a Nostre Seignor que de quelle hore qu'il li requeïst le trespassement de cest siecle qu'il li envoiast .
Si fist tant celle proiere main et soir que la voiz devine li dist : « Ne t'esmaier , Galaad , que Nostre Sires fera ta volenté de ce que tu requiers de quelle hore que tu demanderas la mort del cors , tu l'avras et recevras la vie de l'ame et la joie pardurable .
» Ceste requeste que Galaad avoit fete tantes foiz oï Galaad Perceval si se merveilla mout por quoi il la fesoit .
Si li pria sus la compaignie et sus la foi qui entr'ax devoit estre qu'il li deïst por quoi il requeroit telle chose .
« Ce vos dirai ge bien , fet Galaad .
Avant ier quant nos veïsmes partie des merveilles del seint Graal que Nostre Sires nos mostra par sa seinte pitié .
En ce que je voioie les repostes choses qui ne sont pas descovertes a chescum fors solement au menistres Jhesucrist en cel point que je vi cez aferes que cuers de terrien home ne porroit penser ne cuers descrire fu mes cors en si grant soatume et en si grant joie que se je fusse meintenant trespassez de cest siecle je sai bien que onques hom en si grant beneurté ne morut comme ge feïsse , lors , quar il avoit devant moi si grant compaignie d'angleres et si grant plenté de choses esperitex que je fusse lors translatez de la terriene vie en la celestiel en la joie des glorieux martirs et des amis Nostre Seignor et por ce que je quit que g'en serai encor en autresi bon point ou en meillor que je ne fui alors de veoir celle grant joie faz ge ceste requeste a que ja si tost ne m'i metra mes Nostre Sires que ge li ferai ceste requeste .
Et einsi quid je trespasser de cest siecle .
» Einsi denonça Galaad a Perceval la venuee de la mort , si com li devins respons li avoit enseignié .
Et en la maniere que je vos ai devisee perdirent cil del roiaume de Logres par lor pechié le seint Graal qui tantes foiz les avoit repeuz et resaziez et tot autresi com Nostre Sires l'avoit envoié a Galaad et a Joseph , et aus autres oirs qui d'ax estoient descenduz par lor bonté tot autresi en desvesti il les malvés oirs par la malvestié et par la noienté qu'il trova en ax et par ce puet l'en veoir tot apertement que li malvés oirs le perdirrent perdirent par lor malvestié ce que li prodome avoient meintenu par lor proesce .
Grant piece demorerent li compaignon en mer tant qu'il distrent .i. jor a Galaad : « Sire en cest lit qui por vos fu appareilliez si comme cez letres dient ne vos colchastes vos onques , Et vos l'en devez fere quar li briés dit que vos reposeroiz dedenz .
» Et il dit qu'il s'i reposera si s'i colche , et dort grant piece et quant il se fu esveilliez si regarde devant lui et vit la cité de Sarraz .
Lors vint a ax une voiz qui lor dist : « Issiez fors de la nef chevalier Jhesucrist et prenez entre vos .iii. celle table d'argent et la portez en celle cité tot einsi comme elle est ne ja ne la metez jus devant que vos soiez el palés esperitel la ou Nostre Sires sacra premierement Joseph a evesque .
»  ce qu'il voloient oster la table de laienz si regarderent contremont l'aive en virent venir la nef ou il avoient misse lonc tens avoit passé la sueur Perceval , et quant il voient ce dit li uns a l'autre : « E non Dieu bien nos a tenu ceste damoiselle convennant convenant qui jusque ça nos a siviz .
» Lors prennent la table d'argent et la metent fors de la nef si la prist Boorz et Perceval par devant et Galaad par deriere et lors s'esmurent por aler en la cité mes quant il vindrent a la porte si fu Galaad toz lassez del fes de la table qui assez pesoit et si regarde .i. home a potences qui estoit desoz la porte qui attendoit la venuee aus trespassanz qui sevent li fesoient bien por amor de Jhesucrist .
Quant Galaad vint pres de lui si l'apela et li dist : « Prodom vien ça , et si m'aide tant que nos aion ceste table portee la sus en cel palés .
- Ha sire por Deu , fet cil , que ce est que vos dites ? Il a bien passé .x. anz que je ne poi aler sanz aide d'autrui .
- Ne te chaut , fet il , mes lieve sus et n'aies pas doute quar tu es gariz .
» En ce que Galaad ot dite ceste parole cil essaie s'il se porroit lever et en ce qu'il s'essaioit si se trove ausi fievi et hetié com s'il n'eust onques eu mal .
Lors cort a la table et la prist d'une part , contre Galaad et quant il entre en la cité si va disant a toz çax qu'i encontre le miracle que Dex li avoit fet .
Quant il vindrent el palés en haut si virent la chaiere que Nostre Sires avoit jadis appareillie por ce que Joseph s'i aseïst et meintenant i acorent cil de la cité a grant merveille par amor por veoir home mehaignié , qui ert redreciez novellement .
Quant li compaignon orent fet ce que commandé lor estoit si commanderent et retornerent a l'eve et entrerent en la nef ou la suer Perceval estoit si la prennent atot le lit et l'enportent el palés et l'enfoïrent si richement com l'en devoit fere fille de roi .
Quant li rois de la cité que l'en apelloit Escorant , vit les .iii. compaingnons si lor demanda dont il estoient et quel chose ce estoit qu'il avoient aportee sor celle table d'argent et il li distrent la verité de quant que il lor demanda et la merveille del Graal et le pooir que Dex i ot mis et cil fu desloiaux , et cruiex , com cil qui touz ert estrez de la male citez et de la malaoite lignie des paiens si ne crut riens qu'il deïssent ainz dist qu'il estoient aucun desloial tricheour si atendi tant qu'il les vit desarmez et lors les fist prendre a ses genz et metre en prison et les tint .i. an en sa prison en telle maniere que onques n'en oissirent mes d'itant lor avint il bien que si tost com il furent enprisoné Nostre Sires qui nes avoit pas obliez lor envoia devant aux le saint Graal por fere lor compaignie de qui grace il furent toz dis repeu tant com il demorerent en la prison .
a chief de l'an avint .i. jor que Galaad se compleint a Nostre Seignor et dist : « Sire il me semble que j'ai assez demoré en cest siecle s'i vos plest ostez m'en prochoinement .
» Celui jor avint que li rois Escorant gisoit malades el mal de la mort si les manda devant lui et lor cria merci de ce qu'il les a si mal menez a tort et il li pardonent volentiers et il morut meintenant et quant il fu enterré cil de la cité furent mout esmaiez , quar il ne savoient de qui il poïssent fere si se consellierent grant piece et en ce qu'il estoient a consel oïrent une voiz qui lor dist : « Prenez le plus , jones des .iii. compaignons et cil vos gardera bien et vos conseillera tant com il sera avec vos .
» Et il firent le commandement a la voiz , si pristrent Galaad et le firent seingnor d'aux ou il volsist ou non et li mistrent la corone el chief dont il pesa mout .
Mes por ce qu'il vit que fere le covint l'otroia quar autrement l'eussent il ocis .
Quant Galaad fu venuz a terre tenir si fist par desus la table d'argent .i. arche d'or et de pieres precieusses qui covroit le seint vessel et toz les matins si tost com il ert levez venoit devant le seint vessel lui et ses compaignons et fesoient lor proieres et lor oroisons .
Quant vint au chief de l'an a celui jor meismes que Galaad avoit porté corone si se leva bien matin entre lui et ses compaignons et quant il vinddrent vindrent el palés que l'en apeloit esperitel si regarderent devant le seint vessel et voient .i. bon home vestu en semblance de evesque et estoit a genolz et batoit sa coupe et avoit entor lui si grant plenté d'angleres com se ce fust Jhesucrist meïsme et quant il ot esté grant piece a genolz , si se leva et commença la messe de la glorieuse mere Dieu et quant vint el segré de la messe que il ot ostee la plateinne par desus et del seint vessel si apella Galaad et li dist : « Vien avant serjant Jhesucrist si verras ce que tu as tant desirré a veoir .
» Et il se tret avant et regarde devant le seint vessel et si tost com il i ot regardé si commence a trembler mout durement si tost comme la mortel char commença a regarder les esperitex choses , lors tent Galaad ses meins vers le ciel et dit : « Sire toi ador ge et merci de ce que tu m'as acompli mon desirrier quar a ce voi ge tot apertement ce que langue ne porroit descrire ne cuer penser ici voi ge la commençaille des granz hardemenz et l'achoison des proeces , ici voi ge les merveilles de totes autres merveilles , et puis qu'il est einsi biax dolz Sires que vos m'avez acomplies mes volentez de lessier moi veoir ce que j'ai touz jors desirré , or vos pri ge que vos en cest point ou je sui et en ceste grant joie soffrez que je tres de ceste terriene vie en la celestiel .
»  tost com Galaad ot fete ceste requeste a Nostre Seignor li prodons qui devant l'autel estoit revestuz en semblance de evesque prist corpus domini sus la table et l'ofri a Galaad et il le reçut mout humilieusement et o grant devotion et quant il l'ot usé li prodom li dit : « Sez tu , fet il , qui je sui ? - Sire nenil se vos nel me dites .
- Or saches , fet il , que je sui Josephés le filz Joseph d'Arimatie que Nostre Sires t'a envoié por toi fere compaignie , et sez tu por quoi il m'en a plus tost envoié que .i. autre ? Por ce que tu m'as resemblé en .ii. choses .
En ce que tu as veues les merveilles del seint Graal ausi comme je fis et en ce que tu as esté virges ausi comme je sui si est bien droiz que li uns virges face compaignie a l'autre .
» Quant il ot dite ceste parole , Galaad vient a Perceval et le bese et puis a Boorz si li dit : « Boorz , saluez moi mon seignor Lancelot mon pere si tost com vos le verroiz .
» Lors revint Galaad devant la table et se mist a coudes et a genolz si n'i ot gueres demoré quant il chaï adenz sus le pavement del palés quar l'ame li eirt ja fors del cors si l'enporterent li anglere fessant grant joie et beneïssant Nostre Seignor .
Si tost comme Galaad fu deviez avint illuec , une grant merveille .
quar li dui compaingnon virent apertement que une mein vint devers le ciel .
Mes il ne virent pas le cors dont la mein estoit et elle vint droit au seint vessel et le prist et la lance ausi et l'enporta tot amont vers le ciel a telle eure qu'il ne fu puis hons si hardiz qu'il osast dire qu'il l'eust veu le seint Graal .
Quant Perceval et Boorz virent que Galaad estoit morz si en furent tant dolenz que nus plus et s'il ne fussent si prodom et de si bone vie tost en poïssent estre cheuz en desesperance por la grant amor qu'il en avoient et li plus del païs en firent mout grant duel et mout en furent corocié la ou il avoit esté morz fu fete sa fosse , et si tost com il fu enfoïz Perceval se rendi , en .i. hermitage , defors la cité , si prist dras de religion et Boo fu o lui .
Mes onques ne changa les dras del siecle por ce que il baoit encor a revenir a la cort le roi Artur .
Un an et .ii. mois vesqui Perceval en l'ermitage , et lors trespassa del siecle si le fist Boorz enterrer , o partir , s'a le cors mis o Galaad el palés esperitel .
Quant Boorz vit qu'il ert remés tot seuls en si loingteinnes terres comme es parties de Babiloine , si se parti de Sarraz tot armez et vint a la mer et entra en une nef si li avint si bien que assez en poi d'ore vint el roialme de Logres et quant il fu venuz el païs si chevalcha tant qu'il vint a Camaalot ou li rois Artus estoit si ne fu onques si grant joie fete com il firent de lui , quar bien le cuidoient avoir perdu a touz jors mes por ce que si longuement avoit esté fors del païs .
Quant il orent mengié a cort li rois fist avant venir les clers qui metoient en escrit les aventures au chevaliers de laienz et quant Boorz ot contees les aventures del seint Graal telles com il les avoit veues si furent misses mises en escrit et gardees en l'alniere almiere de Salebieres dont mestre Gautier Map les trest a fere son livre del seint Graal por l'amor del roi Henri son seignor qui fist l'estoire translater de latin em françois .
Si se test atant li contes que plus n'en dit des aventures del seint Graal .