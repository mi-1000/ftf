<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
  <teiHeader>
  <fileDesc>
    <titleStmt>
      <title type="main">Les Evangiles des Quenouilles (rédaction 1)</title>
      <title type="formal">quenouilles1</title>
      <title type="reference">quenouilles1</title>
      <title type="DEAF">EvQuencJ</title>
      <title type="FRANTEXT">5605</title>
      <title type="gmd">transcription électronique</title>
      <author xml:id="anonyme">anonyme</author>
      <editor>Équipe de la Base de français médiéval - ENS de Lyon / UMR 5317 IHRIM</editor>
      <funder>Laboratoire IHRIM</funder>
    </titleStmt>
    <editionStmt>
      <edition>transcripion électronique</edition>
      <respStmt xml:id="encoder3">
        <resp>conversion TEI P5, adaptation aux normes de la BFM</resp>
        <name xml:id="AL">Alexei Lavrentiev</name>
      </respStmt>
      <respStmt xml:id="encoder1">
        <resp>numérisation</resp>
        <name xml:id="ATILF">ATILF</name>
      </respStmt>
      <respStmt xml:id="encoder2">
        <resp>rétroconversion automatique d'un texte du corpus FRANTEXT, base DMF, au format TEI P4</resp>
        <name xml:id="GSouvay">Gilles Souvay (ATILF)</name>
      </respStmt>
      <respStmt xml:id="encoderDD">
        <resp>balisage du discours direct</resp>
        <name xml:id="YM">Yunna Menshova</name>
      </respStmt>
    </editionStmt>
    <extent>- Numéros de pages saisies : de 117 à 144 ;
            - Nombre de mots d'après la base des descripteurs : <num xml:id="nb_mots_given">8693</num> ;
            - Nombre de tokens (mots et ponctuations) d'après la base des descripteurs : <num xml:id="nb_tokens_given">9729</num>.
    </extent>
    <publicationStmt>
      <publisher><name>Projet BFM, ENS de Lyon / UMR 5317 IHRIM</name></publisher>
      <address>
        <addrLine>15, parvis René Descartes</addrLine>
        <addrLine>69342 Lyon BP7000 Cedex 07</addrLine>
        <addrLine>Tél : 04 37 37 63 10</addrLine>
        <addrLine>Mèl : bfm@ens-lyon.fr</addrLine>
        <addrLine>http://bfm.ens-lyon.fr</addrLine>
      </address>
      <idno type="bfm">http://catalog.bfm-corpus.org/quenouilles1</idno>
      <idno type="doi">10.34847/nkl.aa6b61y9</idno>
      <availability status="free">
        <licence target="https://www.etalab.gouv.fr/licence-ouverte-open-licence">
          <ab type="availability_bfm" subtype="libre_1c">Les Conditions générales d'utilisation de la Base de Français Médiéval (http://txm.bfm-corpus.org/bfm/files/CGU.pdf), 
            et notamment son Article 5 « PROPRIETE INTELLECTUELLE », s'appliquent à tous les textes de la BFM.</ab>
          <ab type="how_to_cite">
            <label>Comment citer ce texte :</label>
            <bibl>Les Evangiles des Quenouilles (rédaction 1), édité par M. Jeay, Paris ; Montréal, 1985. 
              Publié en ligne par la Base de français médiéval, http://catalog.bfm-corpus.org/quenouilles1.
              Dernière révision le 2016-06-20.</bibl>
            D'autres formules de citation de la BFM sont proposées sur la page web suivante :
            http://bfm.ens-lyon.fr/article.php3?id_article=281.</ab>
          <ab type="availability_file">
            <label>Conditions d'utilisation de ce fichier :</label>
              Ce fichier numérique est composé du corps de texte médiéval et des suppléments numériques : balisage XML-TEI, métadonnées (teiHeader), balisage du discours direct. Le texte et les suppléments numériques sont libres de droit et peuvent à ce titre être téléchargés et réutilisés librement.
            </ab>
            <ab type="availability_txmweb" subtype="illimité">
              <label>Conditions d'utilisation par le portail BFM :</label>
              Pas de limitation dans l'usage des fonctionnalités. Téléchargement autorisé.</ab>
        </licence>
      </availability>
    </publicationStmt>
    <sourceDesc>
      <biblFull>
        <titleStmt>
          <title>Evangiles des Quenouilles : Rédaction 1</title>
          <respStmt>
            <resp xml:id="editor">Éditeur scientifique</resp>
            <name type="person">M. Jeay</name>
          </respStmt>
        </titleStmt>
          <extent>28 page(s), soit 117-144
        </extent>
        <publicationStmt>
          <publisher>Vrin ; Presses de l'Univ. de Montréal</publisher>
          <pubPlace>Paris ; Montréal</pubPlace>
          <date>1985</date>
          <idno type="sigle_DEAF">EvQuencJ</idno>
          <idno type="cote_FRANTEXT">5605</idno>
          <idno type="cote_biblio">ENS-LSH : 84/24 EVAng 2</idno>
        </publicationStmt><seriesStmt><title>Études médiévales</title></seriesStmt>
      </biblFull>
    </sourceDesc>
  </fileDesc>
  <encodingDesc>
    <projectDesc>
      <p>Projet :<name type="project">BFM - Base de français médiéval</name>
        Resp. : <name type="person">Céline Guillot-Barbance</name>
        Équipe : Base de français médiéval
        Laboratoire : UMR 5317 IHRIM
        Institution : ENS de Lyon
        <address>
          <addrLine>15, parvis René Descartes</addrLine>
          <addrLine>69342 Lyon BP7000 Cedex 07</addrLine>
          <addrLine>Tél : 04 37 37 63 10</addrLine>
          <addrLine>Mèl : bfm@ens-lyon.fr</addrLine>
          <addrLine>http://bfm.ens-lyon.fr</addrLine>
        </address>
      </p>
      <p>Ce texte provient de la Base textuelle du <name type="project">Dictionnaire du Moyen Français</name>
        et fait partie de la base <name type="project">FRANTEXT</name>.
        <address>
          <addrLine>ATILF UMR 7118 CNRS - Université de Lorraine</addrLine>
          <addrLine>44, avenue de la Libération</addrLine>
          <addrLine>BP 30687</addrLine>
          <addrLine>54063 NANCY CEDEX</addrLine>
          <addrLine>Tél : 03 54 50 53 00</addrLine>
          <addrLine>Fax : 03 83 97 24 56</addrLine>
          <addrLine>Courriel : contact@atilf.fr</addrLine>
          <addrLine>http://www.atilf.fr</addrLine>
          <addrLine>http://www.frantext.fr</addrLine>
          <addrLine>http://www.atilf.fr/dmf</addrLine>
        </address>
      </p>
    </projectDesc>
    <editorialDecl>
      <p>Voir le <ref target="http://bfm.ens-lyon.fr/IMG/pdf/Manuel_Encodage_TEI.pdf">Manuel d'encodage XML-TEI de la BFM</ref>
        et les <ref target="http://bfm.ens-lyon.fr/IMG/pdf/Consignes_BFM.pdf">Consignes aux relecteurs de la BFM</ref>.</p>
    </editorialDecl>
    <tagsDecl>
      <namespace name="http://www.tei-c.org/ns/1.0">
        <tagUsage gi="body" occurs="1"/>
        <tagUsage gi="div" occurs="2"/>
        <tagUsage gi="foreign" occurs="3"/>
        <tagUsage gi="head" occurs="2"/>
        <tagUsage gi="hi" occurs="1"/>
        <tagUsage gi="lb" occurs="91"/>
        <tagUsage gi="num" occurs="114"/>
        <tagUsage gi="p" occurs="7"/>
        <tagUsage gi="pb" occurs="28"/>
        <tagUsage gi="q" occurs="33"/>
        <tagUsage gi="supplied" occurs="6"/>
        <tagUsage gi="text" occurs="1"/>
      </namespace>
    </tagsDecl>
  </encodingDesc>
  <profileDesc>
    <creation>
      <name type="author">anonyme</name>
      <title>Les Evangiles des Quenouilles (rédaction 1)</title>
      <date type="compo" when="1468-01-01" notBefore="1466-01-01" notAfter="1474-12-31" n="15">1466-1474</date>
      <date type="compo_periode">moyen</date>
      <date type="compo_sous_siecle" n="15_3">fin</date>
      <date type="ms" when="1470-01-01" notBefore="1466-01-01" notAfter="1475-12-31">ca. 1470</date>
      <idno type="msIdentifier">Chatilly, musée Condé, 654</idno>
      <region type="dialecte_auteur">picard</region>
    </creation>
    <langUsage>
      <language ident="fro" usage="100">Le texte est entièrement écrit en prose en moyen français.</language>
    </langUsage>
    <textDesc>
      <channel mode="w">print</channel>
      <constitution type="single"/>
      <derivation type="original"/>
      <domain type="didactique"/>
    <factuality type="inapplicable"/>
      <interaction type="none"/>
      <preparedness type="prepared"/>
      <purpose type="narrative"/></textDesc>
    <textClass>
      <keywords scheme="http://authorities.bfm-corpus.org">
        <term type="domaine">didactique</term>
        <term type="genre">précepte</term>
        <term type="forme">prose</term>
        <term type="relation">original</term>
      </keywords>
    </textClass>
  </profileDesc>
  <revisionDesc>
    <change who="#ATILF" when="2005-03-30">numérisation</change>
    <change who="#GSouvay" when="2005-03-30">rétroconversion automatique d'un texte du corpus FRANTEXT, base DMF, au format TEI P4</change>
    <change who="#YM" when="2016-05-26">balisage du discours direct</change>
    <change who="#AL" when="2016-06-20">conversion TEI P5, adaptation aux normes de la BFM</change>
    <change when="2016-06-20">Dernière modification du texte</change>
    <change when="2022-11-04">Création de cet entête</change>
  </revisionDesc>
</teiHeader>
<text>
<body>
<pb n="117"/>
<p>
<lb/>Cy aprés sont contenues les Euvangilles que l'en dit des
<lb/>Quenoulles, dittes et certiffiees par femmes, ou la plus saine partie
<lb/>adjouste foy et voulentiers mettent a effect. Et la premiere qui
<lb/>jadis les mist avant fut une demiselle de village nommee Transeline,
<lb/>ja toute vielle et, comme l'en dist, jalouse de son mary
<lb/>bel et jenne sur qui maint aguet jour et nuit mettoit et maint
<lb/>preschement en vain lui presentoit. Et premierement.
<lb/>Transeline doncques, a grant douleur de coeur pour son
<lb/>jenne mary, lequel souvent a son adviz, chascun jour se perdoit,
<lb/>quant la froide saison estoit venue, si se traioit du soir au concistoire
<lb/>des filleresses que l'en dit en France la serie, en Artois la
<lb/>siete et en Haynnau l'escriene; et quant son point veoit, parloit
<lb/>de son mary qu'elle moult riche et lui povre, pour sa beaulté et
<lb/>jennesse, avoit voulu avoir, et disoit: <q>« Vela, je ne vey mon bon
<lb/>mari ne hier ne huy; il a bon marchié des biens que feu mon
<lb/>premier baron a douleur grant et traveil avoit assemblez. »</q>
<pb n="118"/>
<lb/>La premiere euvangille
<lb/>Certes, dist Transeline, pour aussy vray que Euvangille,
<lb/>ung homme qui despend mal deuement les biens qui luy viennent
<lb/>de par sa femme, et sans son congié, devant Dieu en rendra compte
<lb/>comme de chose emblee.
<lb/>La seconde euvangille
<lb/>La prochaine vielle filleresse, aiant ouy Transeline dist: <q>Il
<lb/>n'est rien plus vray que, homme qui va au contraire de tout ce
<lb/>qu'il a promiz en la main du prestre, certes il est faulz parjur.
<lb/>Et celluy qui bat sa femme, n'a depuis jamais grace ne octroy de
<lb/>Nostre Dame se premier n'a obtenu pardon de sa femme; car pour
<lb/>vray, il fait autel pechié que s'il grevoit ou vouloit soy meismes
<lb/>destruire.</q>
<lb/>La tierce euvangille
<lb/>L'autre vielle ensievant dist: <q>Pour vray comme euvangille,
<lb/>homme qui sa femme moleste est tenu devant Dieu pour pire que
<lb/>Sarrazin, et ainsi homme qui de gré bat et tue sa femme, jamaiz
<lb/>n'a de Dieu pardon ne jamais ne poeut son avoir multiplier, et
<lb/>les enfants qu'il a d'elle, de mille, se tous ne perissent
<lb/>miserablement.</q>
<lb/>La quarte euvangille
<lb/>Certes, respond Transeline a ce que dit est, vous parlez de
<lb/>batre et mutiler, mais pour aussi vray que je parle, il n'est ou
<lb/>monde plus grant douleur a femme que quant son mary va autre
<lb/>part despendre ce qui de lui ne de par lui ne vient, en commettant
<lb/>fornication et faisant contre Dieu et son commandement. Et me
<lb/>vaulroit mieulz oyr nouvelles de son adversité que de sa prospérité,
<lb/>de sa mort que de sa vie. Et pour certain, sachiés que homme
<lb/>qui par adultere rompt son mariage est moins prisié que ung Juif
<lb/>ou mescroiant.
<lb/>La cinquieme euvangille
<lb/>Illec avoit une sochonne a Transeline qui dist: <q>Plus ne
<lb/>parlons de dueil maiz d'autre propoz, et chascune a son tour qui
<lb/>mieulz mieulz, ait loy de parler. J'ay mengié par mon second mari
<lb/>mainte dure poire d'angoisse. Il estoit beaulz, jennes et gaillars.
<lb/>Se le premier fut le rastel et le second la fourque, Dieu lui pardoinst:
<lb/><q>il est mort, et je suis cy.</q> Maiz pour aussi vray que Dieu
<lb/>est, s'il m'en venoit de nouvel ung a mon plaisir, bel et jenne,
<pb n="119"/>
<lb/>ja n'en seroit escondi et ne me deuist laissier mance en bras, et
<lb/>ainsi feroit une autre. L'en pourroit dire que suis trop vielle et
<lb/>que nulz ne me voulroit, maiz s'il advenoit, ja pour si pou ne lui
<lb/>faulroie.</q>
<lb/>La sixieme euvangille
<lb/>Certes voisine, dist une vielle, il nous fault remarier. Et
<lb/>pour aussi vray que nous sommes cy, encoires povons avoir bon
<lb/>temps, et je m'y vueil preparer. Or sachiés pour verité que fille
<lb/>ou femme qui voeult savoir le nom de son mary advenir, elle doibt
<lb/>tendre dessus son huiz devant, le premier fil qu'elle fillera ce jour.
<lb/>Et le premier homme qui par illec passera, savoir son nom, et tel
<lb/>nom aura son mari advenir.
<lb/>La septieme euvangille
<lb/>Pour ce, dist l'autre vielle, que encoires a mon advis, se
<lb/>mariee estoie, bien pourroie porter enfans; pour aussi vray que
<lb/>envangille, quant l'en voeult savoir se femme enchainte porte filz
<lb/>ou fille, mettez lui sur la teste sans ce qu'elle le sache, du sel,
<lb/>et aprés en devisant, sache quel nom elle nommera. Se elle
<lb/>nomme homme, c'est ung filz; s'elle nomme femme, ce sera une
<lb/>fille.
<lb/>La huitieme euvangille
<lb/>L'autre filleresse aprés dist ainsi: <q>On ne doit point donner
<lb/>aux jennes filles a marier a mengier de la teste du lievre par
<lb/>especial, affin que elles mariees et enchaintes n'y pensent, et que
<lb/>leurs enfans ne apportent sur terre la levre fendue.</q>
<lb/>La noeufieme euvangille
<lb/>On ne doibt point laissier <supplied>mengier</supplied> aux jennes filles
<lb/>de teste de mouton ne des piés, ne de creste de cocq, ne de nulle
<lb/>anguille, pour le mal saint Leu.
<lb/>La dixieme euvangille
<lb/>Quant une fille mengue par coustume lait bouly a la paielle,
<lb/>voulontiers pleut a ses nopces. Elle ainsi a baron merancolieuz et
<lb/>songart, et si ne fault pas de souvent estre croteuse et mal paree.
<lb/>La onzieme euvangille
<lb/>Quant ung homme pucel prent a femme une fille pucelle,
<lb/>pour vray et ce advient que le premier enfant qu'ilz aront sera
<lb/>sot.
<pb n="120"/>
La douzieme euvangille
Quant l'enfant est né, aprés qu'il a mengié la tette, se l'en
lui poeult donner a mengier de une pomme cuite, jamais aprés
n'en sera si louviz a mengier ne a boire, et si en sera plus courtois
en fais et en dits.
La <num>.XIIJe.</num> euvangille
Quant ung enfant est né, on lui doibt porter le boiel jusques
au chief, et l'enfant en ara longue <supplied>vie</supplied> et doulce alayne, bonne
voye et bonne loquence.
La quartozieme euvangille
Qui fera sechier par deux enfans jennes et beaulz la aubette
du petit enfant sur la pointe d'une espee trenchant et clere, sans
doubte l'enfant sera toute sa vye beaulz et hardis.
La quinzieme euvangille
Pour avoir l'enfant ses cheveulz crespes, quant il sera desobé,
lui soit rué du vin blanc sur son chief, et aprés soit son baing
jetté a la rachine d'une vigne.
La sezieme euvangille
On ne doibt jamais tirer espee nue ne autre long trenchant
devant femme grosse, qui premier que rien s'en face ne lui va
doulcement toucher du plat sur son chief, affin qu'elle demeure
asseuree et que son fruit en soit toute sa vie plus hardi, et non
paoureuz ne doubteuz.
La <num>.XVIJe.</num> euvangille
Jennes filles jamais ne doibvent mengier cerises a la darraine
aveuc leurs amoureuz ne autrement, car souvent advient que
cellui a qui vient la darraine demeure le derrenier de tous a marier.
La dixhuitieme euvangile
Jennes filles a marier aveuc jennes hommes ne autrement,
jamaiz ne doivent mengier a le cacelouce; car pour vray et par
coustume, souvent advient que femmes en ont barron a part. Et
ainsi en pourroit advenir aux hommes.
<pb n="121"/>
La <num>.XIXe.</num> euvangille
Dieu et raison deffendent le parler ne ramentevoir devant
nulle femme mariee, en eage de porter enfans ou enchainte, de
quelconques chose pour mengier qui au besoing n'en poeult trouver
et recouvrer pour l'en presenter.
La vingtieme euvangile
Homme qui se double en son mariage est inhabile a toutes
dignitez parvenir. Et se la femme faisoit aprés ce le cas pareil,
sans faulte lui causeur de l'un mal et l'autre, elle sans pugnition
doit estre jugiee quitte.
La <num>.XXIe.</num> euvangille
Quant l'en baptise quelque enfant soit filz ou fille, se la
fille a deux parins, elle ara deux barons ou plus; et ainsi se le
filz a deux marines, et il vist eage d'homme, il aura deux femmes.
La <num>.XXIJe.</num> euvangille
Quant on voit jennes enfans courir au long des rues a
chevaulz de bois, a lances et desguisez par maniere de gens de
guerre, c'est tout vray signe de prochainement avoir grant tribulation
ou pays.
La <num>.XXIIJe.</num> euvangille
Qui voeult que son mari point ne se desvoie vers autres
femmes, si face par trois lundis chanter messe de sainte Avoie.
La <num>.XXIIIJe.</num> euvangille
Se femme voeult certainement savoir se son baron se double,
si advise se une plaine lune se passe sans elle approchier; s'elle
y a souspechon, ce n'est point sans cause.
La <num>.XXVe.</num> euvangille
Quant la femme voeult savoir se son mary va en la taverne,
lors qu'il en revient, s'il tient autre contenance que par coustume,
c'est vray signe que il y a esté; et pour lui rompre en ce cas,
quant elle entend qu'il y est, doibt illec mander du vin et en
boire, et partant, s'il a point d'entendement, il sera content de
boire avec sa femme a l'ostel.
<pb n="122"/>
La <num>.XXVIe.</num> euvangille
On ne doibt aux femmes grosses jamais donner a mengier
de nulle teste de poisson, affin que par ymagination leur fruit ne
apporte sur terre la bouche plus relevee et aguë qu'il n'est
accoustumé.
La <num>.XXVIJe.</num> euvangille
Se d'aventure ung homme bat sa femme enchainte et s'il
la pille du piet, lorsqu'elle enfantera moult grant traveil en ara.
Et pour remede fault avoir le soulier du pié du mary qui l'a pillé,
et que elle boive a meismes, et elle enfantera legierement.
La <num>.XXVIIJe.</num> euvangille
Se d'aventure aucun ou aucune engambe par dessus ung
petit enfant, il ne croistra plus, se celluy propre ne le rengambe
et retourne par dessus.
La <num>.XXIXe.</num> euvangille
Quant la chausse d'une jenne fille lui desloie par les rues,
et qu'elle pert son garretier, c'est signe que son amoureuz se repent
et qu'elle le perdra.
La trentiesme euvangille
Quant a une femme vient mal au sain, il ne fault sinon
que son mary lui face de son membre ung cercle autour par trois
fois, et il guerira tantost.
Cy s'ensievent plusieurs autres Euvangilles des Quenoulles
a tous propos. Et premierement.
Quant vint la seconde nuit a la siete, les filleresses venues,
Transeline dist: <q>Laissons nostre propos du soir a tant pour parler
ainsi que chascun l'entende.</q>
</p>
<div part="N">
<head>La premiere euvangile de la deuxieme siete</head>
<p>
Lors dist une ancienne filleresse: <q>Pour aussi vray que
euvangile, quant une femme voeult estre de son baron ou de son
ami bien amee, se elle lui fait mengier rachines d'erbe de chat,
il sera de elle tres amoureux.</q>
<pb n="123"/>
La seconde euvangille
L'autre vielle aprés dist: <q>Pour vray et chose toute approuvee
est que, qui pourroit finer de ung vray mandegloire et le
couchier en blans draps, et lui presenter a mengier et a boire deux
foiz le jour, et tenir net comme ung petit enfant, et tout par
contenance, moult tost devenra riche, et a paynes sara il comment.</q>
La tierce euvangille
L'autre vieille ensievant dist: <q>Il est verité que quant quelque
personne va au chemin, et ung lievre lui vient au devant, c'est
ung tres mauvaiz signe; et pour tout dangier eviter, il doit par
trois fois soy retourner dont il vient et puis aler son chemin, car
il est hors de peril. Mais a rencontrer ung cherf ou un dain, c'est
moult bon signe.</q>
La quarte euvangille
Une autre filleresse dit que nulz homs jamais ne debvroit
monter sur asne tant en a despit pour tant qu'il porta le Saulveur
du monde, mais tres bien sur cheval; car qui chiet de sur asne
par terre, l'asne dist: <q>« Crieve! »</q>, et le cheval nous dist: <q> «Lieve! »</q>.
La quinte euvangille
L'autre aprés dist: <q>Qui ne voeult devenir mesel, jamais ne
doibt saluer ung ladre a jeuns, ne pissier a jeuns contre le mur
ou le ladre a ce jour pissié.</q>
La sixieme euvangille
Se il advient que l'en laisse le trepié ou le gril sur les
charbons sans y mettre ung tison ardant dessus ou autre chose, la
ostesse s'en envieillist plus tost.
La <num>.VIJe.</num> euvangille
Qui dit d'aventure que la buee boult, ce seroit pour de
legier perdre la buee. Mais on poeult et doit seulement dire: <q> «Elle
jue. »</q>
<pb n="124"/>
La <num>.VIIJe.</num> euvangille
Certes, dit une autre vielle, il n'est riens plus vray que
quy en une maison laisse une petite seelle la nuyt les quatre piés
en hault, autant est l'Ennemi a cheval sur la maison.
La <num>.IXe.</num> euvangille
Sa compaigne dist: <q>« Pour vray, quant sur une maison agaches
gargonnent, ce n'est quelque signe de bien; mais quant mousçons
y gargonnent et repairent, c'est tout bon signe. »</q>
La dixieme euvangille
Quant oreilles demenguent, dist une autre, pour verité, se
c'est la droitte, ce sont bonnes nouvelles; quant c'est la senestre,
le contraire.
La <num>.XIe.</num> euvangille
Quant pois ou poree boulent ou pot jus du feu, c'est a
dire que il n'y a point de sorcerie en la place.
La <num>.XIJe.</num> euvangille
Qui doubte la quauquemare qu'elle ne viengne de nuyt,
il convient mettre une sellette de bois de quesne devant ung bon
feu; se elle se siet dessus, venant illec pour autrui grever, jusques
au cler jour ne s'en pourra lever ne partir du lieu.
La <num>.XIIJe.</num> euvangille
Qui laisse le samedi le lin sur sa quenoulle sans parfaire,
le filé qui aprés en viendra, ne porra curer et ja bien ne fera.
La <num>.XIIIJe.</num> euvangille
Quiconques est batu de bastons de bois d'ausne vert ou
secs, et aprés jettera les bastons en ung puis, se ilz demeurent en
l'eaue, cellui sentira en douleur sa bature tant comme il vivra.
La quinzieme euvangille
Qui se abstient de torcier son derriere d'erbe ou d'autre
verdure qui aist creu sur terre, il n'ara point de mal en l'eschine
ne aux rains.
<pb n="125"/>
La sezieme euvangille
Qui ne jette ne laisse ou feu jetter nulz os, jamais il n'ara
mal au chief ne douleur aux dens.
La <num>.XVIJe.</num> euvangille
Quant on n'a point d'argent, on se doibt abstenir de regarder
le croissant, autrement du long de la lune, il n'en <supplied>ara</supplied>,
se peu non.
La <num>.XVIIJe.</num> euvangille
Quiconques perchoit le nouveau temps a bourse playne de
monnoye, il le doit saluer a celle fin que avec icellui, tous biens
lui croissent et multiplient. Et au decours se doit garder de folement
marchander.
La <num>.XIXe.</num> euvangille
Qui treuve la trannine a quatre fueilles, il est eureuz et
riche toute sa vie; mais qui passe dessus, il gaingne les fievres ou
autre encombrier lui vient.
La <num>.XXe.</num> euvangille
Quant araigne se treuve sur quelque personne, c'est signe
de bon eur. Et se arondes habandonnent la place de l'an passé
pour autre, c'est le contraire.
La <num>.XXIe.</num> euvangille
Quant deux gens boivent ensemble, ilz ne pevent en ce
jour secourir l'un l'autre en eaue; mais autrement, moult bien.
La <num>.XXIJe.</num> euvangille
Qui frote ung porion la veille de saint Jehan de la fuelle
de sehuch et puis la boute parfont en terre, a mesure que la fueille
pourrira, le porion cherra.
La <num>.XXIIJe.</num> euvangille
Qui treuve fer au matin, c'est bon heur. Qui treuve argent,
le contraire.
<pb n="126"/>
La <num>.XXIIIJe.</num> euvangille
Qui treuve les mouces a miel volees sur son pourpriz, c'est
mauvaiz signe; mais se la pie y fait son nid, c'est tout bon signe.
La <num>.XXVe.</num> euvangille
Qui estrine ou donne couteaulz, l'amour refroide et deffault.
Et d'autres joiaulz advient le contraire.
La <num>.XXVIe.</num> euvangille
Qui a la saint Remi, loie les arbres de son jardin de loiens de
garbes de fourment, il ara cel an fruits a plenté.
La <num>.XXVIJe.</num> euvangille
Qui le jour des Brandons behourde les arbres de son pourpris,
il les nettoie pour icel an de toute vermine.
La <num>.XXVIIJe.</num> euvangille
Qui francement poeult chevauchier l'ours noeuf pas d'un
tenant, il est affranchi de esteseure et si poeult guerir du mal saint
Leu.
La <num>.XXIXe.</num> euvangille
Quant ung chat de toutes pars se pourlecque, et la pate
qu'il lecque porte au dessus de l'oreille, il ne fault faire la buee,
car c'est tout signe de pluye et lait temps.
La <num>.XXXe.</num> euvangille
Qui au feu seant, escript es cendres ou se jeue du feu, il
pisse en son lit. Et qui au soir regarde en soy chaufant couvrir le
feu, il ne sera marié en tout cel an.
La <num>.XXXIe.</num> euvangille
Quant on crient que son chien ne soit mors de chien
mauvais, faittes le mengier parmy ung trepié et boire, et il sera
pour celle fois asseuré de mal avoir.
<pb n="127"/>
La <num>.XXXIJe.</num> euvangille
Pour faire que ung chat ou une geline ne laisseront point
ton hostel, prens le chat ou geline et le tourne par trois fois autour
de la crameillie, et puis frotte les pates du chat et les piez du
poulet au mur de la cheminee. Et par ainsi, ja ilz n'en partiront.
La <num>.XXXIIJe.</num> euvangille
Pour pissier entre deux maisons, on en gaigne le mal des
yeulz que l'en dist le leurieul.
La <num>.XXXIIIJe.</num> euvangille
Pour eviter de non devenir palesnieuz de la teste, jamais
on ne doibt mengier de nulle teste ne de char de chat ne de ours.
La <num>.XXXVe.</num> euvangille
Qui voeult avoir merite a oyr messe, on la doibt oyr avant
desjeuner ou autrement le prouffit en va sur son prochain hoir.
La <num>.XXXVIe.</num> euvangille
Qui se met a pissier contre ung moustier ou en ung atre,
c'est grant merveille se avant sa mort il ne chiet en appoplisie,
car du mains sera il graveleuz.
La <num>.XXXVIJe.</num> euvangille
Se d'aventure ung loup perchoit plus tost une personne
que la personne le loup, la personne n'ara ne force ne povoir de
nuyre au loup. Et se la personne ou plusieurs le voient plus tost,
le loup ne a povoir de a eulz meffaire.
La <num>.XXXVIIJe.</num> euvangille
Se le loup poeult une personne approchier a sept piés pres
et le veoir en la face, de son alaine rend la personne tant enroué
qu'il ne poeult crier.
La <num>.XXXIXe.</num> euvangille
Se une femme perchoit ung loup qui le sieuve, tantost
doibt traynner sa chainture par terre aprés ly en disant: <q>« Garde
que la mere Dieu ne te fiere! »</q>, et il s'en retournera tout confus.
<pb n="128"/>
La quarantiesme euvangille
Nulles jennes gens ne doibvent hayr les chats, car ilz produisent
grant eur et avanchement en amours, et a parvenir en
belle dame et gracieuse.
La <num>.XLIe.</num> euvangille
Quant le maistre ou la dame d'un hostel sont au lit malade,
et le corbel vient crier sur la maison, c'est grant signe que le
pacient morra; et se aprés le corbel, la pie vient la entour gargonner,
c'est bon signe pour le pacient.
La <num>.XLIJe.</num> euvangille
Quant le vent vient d'escorceveau, les femmes doibvent
taillier de l'oreille a leur jenne veillon et le jetter au lez de ou le
vent vient, affin que leur veau croisse et amende, ou prommettre
sa corne droite a saint Berthelemi.
La <num>.XLIIJe.</num> euvangille
Quant femmes voient que tempeste se lieve en l'air, elles
doibvent faire du feu de quatre bastons de quesne en croiz en sus
du vent et beneir le vent, et il emportera la tempeste au loing.
La <num>.XLIIIJe.</num> euvangille
Quant les anettes sentent la tempeste esmouvoir en l'air,
et qu'elles vollent et crient sur l'eaue, bien scevent que pleuve
aront sans tempeste; mais quant se taisent, fort doubtent le
tonnoire.
La <num>.XLVe.</num> euvangille
Quant on oit chiens uler, on doibt estouper ses oreilles
et point les escouter, car ilz apportent males nouvelles; et au
contraire d'un cheval quant il hanist.
La <num>.XLVIe.</num> euvangille
Quant on oit les loups uller, chascun se doibt mettre et
tenir en bon estat, car c'est signe de grant pestillence par guerre
ou par mortalité, ou tous deux.
<pb n="129"/>
La <num>.XLVIJe.</num> euvangille
Quant on voit les loups venir querant leur proie jusques
pres de bonne ville ou village, c'est grant apparence de chier temps.
Maiz quant cherfs ou bisces approchent les maisons, c'est habondance
de biens.
La <num>.XLVIIJe.</num> euvangille
La dist une autre vielle: <q>Quoy que devant soit dit, qui
ayme son chien, congnoist son bien. Qui tue son chat, il tue son
mal.</q>
La <num>.XLIXe.</num> euvangille
Nulz ne se doibt asseoir au jeu de dez ou autres pour
gaignier, son doz devers la lune ains le visage, ou se ce non, ja
ne s'en levera sans perte; et du soleil, le contraire.
La cinquantieme euvangille
Quant l'en met blans draps en ung lit, l'angele de Dieu
s'i couche. Maiz si tost qu'on y a fait pet ou vesse, il s'esvanuist.
La <num>.LIe.</num> euvangille
Qui du soleil voeult estre servy, si lui tourne le dos, car
il ne voeult estre regardé a plain du pecheur; et se autrement fait,
tost moustre son courrouz.
La <num>.LIJe.</num> euvangille
Qui rechoipt de l'eaue benoitte le dimence a la grant messe,
le Mauvaiz en toute icelle septmaine ne poeult cellui tempter ne
approchier a sept piés pres. Et qui ainsi n'en rechoipt, l'Ennemy
lui puet nuyt et jour seoir invisible sur l'espaule.
La <num>.LIIJe.</num> euvangille
Qui beneist souvent le soleil, la lune et les estoilles, ses
biens lui multiplient. Et qui l'entrelaisse, incontinent devient
miserables et mal cheant.
La <num>.LIIIJe.</num> euvangille
Qui au matin lave ses mains et tantost fait le signe de la
croix, le dyable sur ce jour n'a povoir sur la personne; et qui ainsi
<pb n="130"/>
n'en fait, quelque labeur qu'il fait tout ce jour ne poeult monteplier
ne pour luy prouffiter.
La <num>.LVe.</num> euvangille
Ung homme qui tue ung autre, jamais ne poeult Dieu
veoir en face. Et si a tousjours en coeur grant doubte que par
glaive ne fine ses jours.
La <num>.LVIe.</num> euvangille
Qui ne fait a son disner dire benedicité et puis graces, et
au souper ainsi, le Maulvais poeult mengier et boire invisiblement
a tel table chascun jour.
La <num>.LVIJe.</num> euvangille
Quant quelque femme porte vendre des champs a la bonne
ville ou aucuns biens, se elle d'aventure chausse au matin son droit
pié premier, elle a bon eur de bien vendre; ou autrement, elle
n'a point bonne aventure en tout ce jour.
La <num>.LVIIJe.</num> euvangille
Une femme entrant au matin en son estable pour moudre
ses vaches, s'elle ne dist: <q>« Dieu vous saulve et sainte Bride! »</q>,
voulontiers les vaches du pié derriere, rompt le pot a moudre ou
espand le lait.
La <num>.LIXe.</num> euvangille
Se en aucune cense ou metoirie a foucq de brebis, et aprés
la disme payee des aigneaulz, l'en ne presente chascun an et habandonne
ung aignel au loup, si le prent il depuis non obstant toute
garde.
La <num>.LXe.</num> euvangille
Quant ung homme se voeult armer, il ne doibt prendre
de la main de sa femme espee ne autre piece d'armeure ou baston,
car a son besoing n'y trouveroit point de deffense.
La <num>.LXIe.</num> euvangille
Qui fait de sa main droite le signe de la croix encontre
l'Ennemi, il le reboute au loing de lui. Et qui d'aventure le fait
de l'aultre main, le diable de plus en plus l'aproche.
<pb n="131"/>
La <num>.LXIJe.</num> euvangile
Qui cueille et eslit la poree le samedi aprés nonne pour le
dimence cuire et mengier, de legier en vient a ceulz le mal qu'on
dist le joiel Nostre Dame.
La <num>.LXIIJe.</num> euvangille
Qui au dimence n'est present quant on fait a sa parroisse
eaue benoitte, et qui n'en rechoipt de la main du prestre, c'est
pour neant, car autrement ne poeult riens prouffiter.
La <num>LXIIIJe.</num> euvangille
Cellui qui en pissant se tourne encontre le soleil, en sa
pleine vie en devient graveleuz et si engendre le mal qu'on dist
de la pierre.
La <num>.LXVe.</num> euvangille
Quiconques salue la lune lors qu'elle est nouvelle et quant
elle est pleine, et quant elle est en decours, pour vray elle envoie
santé et bon eur.
La <num>.LXVIe.</num> euvangille
Se quelque personne marchande a une aultre en tournant
le dos a la lune, certes ja ne lui prouffitera le marchié.
La <num>.LXVIJe.</num> euvangille
Quant les femmes voient que leurs veaulz ne veulent boire
le lait leur mere au doy ne autrement, elles maintiennent que le
toreau engendre telz faons sans point d'amour.
La <num>.LXVIIJe.</num> euvangille
Qui voeult que ses enfans ne soient paoureuz toute leur
vie, pour vray il est expedient que aprez le baptesme de l'enffant,
le pere lui face de la main droitte empoignier son espee ou autre
glayve; et en ce tandis, face par ung prestre qui ait celebré, pourlire
sur l'enfant l'euvangille des trois Rois et l'oroison saint
Charlemaine.
La <num>.LXIXe.</num> euvangille
Quant ce vient a baptisier ung enfant, soit filz ou fille,
et deux gens a marier, homme et femme, sont priés a estre parins,
<pb n="132"/>
ilz doibvent mettre le prestre ou milieu de eulz ou deux personnes;
ou aprés se par amour prendoient l'un l'autre a mariage, non obstant
dispense, entre eulz jamais n'aroit paix ne joie, et feroient
leurs enfans pute fin.
La <num>.LXXe.</num> euvangille
Qui cognoist charnellement sa commere a sa priere, jamais
ne poeult en paradis entrer, se le filleul son enfant ne fait de son
gré la penance de ce pechié premier pour sa marrine et aprés pour
son pere.
La <num>.LXXIe.</num> euvangille
Qui charnellement cognoist sa commere qui l'a requis de
son enfant lever, jamais tel pechié ne leur est pardonné se le filz
de la femme voulontairement ne fait penitance de ce pechié, et
premierement pour son parrin et aprés pour sa propre mere.
La <num>.LXXIJe.</num> euvangille
Quiconques cognoist femme veulee par copulation charnelle,
soit homme de religion ou prestre, ou homme seculier, tous
meurent a membre roit et a trop plus grant douleur que autres
gens. Et se enfans en viennent, ilz sont enclins a mainte fortune
et meschiefs.
La <num>.LXXIIJe.</num> euvangille
Une meschine de prestre perseverant et mourant ou pechié
est chevalet au dyable, et ne fault ja prier pour elle; et leurs enfans
sont plus enclins a pechier que d'autres gens, car souvent advient
que enfans comperent les pechiés de leur pere et leur mere.
La <num>.LXXIIIJe.</num> euvangille
Ung prestre seculier ou autre qui charnellement cognoist
femme mariee, n'ara du pechié pardon se du mary n'est pardonné
avant tout autre, car Dieu n'emprent jamais sur le droit d'autrui;
et Dieu aprés pardonne, le droit de partie saulf.
La <num>.LXXVe.</num> euvangille
Se ung homme marié habite a la femme de son compere
ou autre mariee, il meismes se clost la porte de paradiz encontre
au visage, ne jamais ne lui est ouverte, fors par cellui a qui tant
a offensé, quant il luy a pardonné.
<pb n="133"/>
La <num>.LXXVIe.</num> euvangille
Quant le prestre a chanté et que les aucuns vont baisier
a l'autel, ceulz en celle septmaine ne doibvent baisier femme nulle
se ilz ne l'ont espousee, se tost aprés ne veulent avoir mal aux
dens et a la teste.
La <num>.LXXVIJe.</num> euvangille
Quant femme enchainte porte son enfant plus sur le costé
destre et que voulontiers mengue venoison et vollile, et que voulontiers
elle ot parler de tournois, de joustes et esbatemens, pour
certain elle produira ung beau filz.
La <num>.LXXVIIJe.</num> euvangille
Lors que femme enchainte a son enfant plus enchargié sur
costé senestre et qu'elle appete doulces viandes et compenages, et
aussi que plus desire a veoir danses, sons de instrumens et joieusetez
que autrement, certes elle enfantera fille.
La <num>.LXXIXe.</num> euvangille
Se une femme grosse d'enfant et desirant savoir quel hoir
elle porte, escoutez la parler et par elle le saurez; car quant elle
demandera: <q>« Quel hoir vous semble il que je porte?»</q> et se vous
dittes: <q>« Ung beau filz »,</q> et elle ne rougist, pour aussi vray qu'il
fait nuit, elle rendra fille.
La <num>.IIIJXXe.</num> euvangille
Quant ung homme a engendré enfant naturellement, s'il
lui povoit souvenir lors qu'il lui advint, et il pensoit comment ce
fait, il se trouvoit disposé, autre juge fors lui n'y faulroit; car
quant homme engendre masle, petit s'en change; mais a fille
engendrer, qui n'est sa propre complexion, moult s'en retreuve
aliené pour ung jour ou deux.
La <num>.IIIJxxIe.</num> euvangille
Incontinent que femme a concheu enfant masle, pour les
trois premiers moiz, elle le porte assez bel, mais les aultres six
mois mout en a douleur a endurer plus que d'une fille; toutesvoies
les trois premiers mois, la fille tousjours lui baille plus a souffrir.
<pb n="134"/>
La <num>.IIIJxxIJe.</num> euvangille
Lors dist Transeline: <q>Pour aussi vray que euvangille, quant
une femme a conceu soit filz ou fille, de legier se poeult savoir
par le desirier qui leur sourvient; car se une femme porte fille et
desire chose que avoir ne poeult, de legier se met en grant peril
de sa vie et de son fruit perir, mais d'un filz non. Pourquoy je
vous appreuve que le sexe feminin desire et appete la chose plus
ardament que le masculin, se crainte ne moiennoit la influence.</q>
A tant finent les euvangilles de la seconde serie.
Cy commencent les Euvangilles des Quenoulles qui a la
tierce serie ou siete ou escrienne, furent certiffiees estre vraies par
les filleresses vielles et autres illec presentes, et qui entre elles
jusques a ores maintiennent estre vraies. Et premierement.
Quant l'eure fut venue de la tierce serie et que toutes furent
venues, assises et mises au filler, deffendu fut que encoires nulz
homs n'y entreroit. Adont Sebille, une des plus vielles de toutes
et la plus compaigne a Transeline, se lieve et dist: <q>Je vous prie,
puis que chacun se taist, que j'aye congié de parler sur correction.</q>
Accordé fut.
</p>
</div>
<div part="N">
<head>La premiere euvangille de la tierce serie ou siete</head>
<p>
Certes, Transeline, dit Sebille, en ramembrant la darraine
et vraie parole par vous hier soir ditte, que trop plus ardamment
desire femme que homme, il est vray; maiz crainte tousjours modere
la superfluité, et qu'il soit aussi vray que euvangille, regardez: il
avendra que fille ou femme ottroira par prieres et par amour a
son ami sa requeste a tel jour et a telle heure, et elle comparue,
s'il fault de venir, jamais a icelle ne poeult recouvrer, s'elle n'est
plus que sote rabice. Et au regard de moy, combien que ne soie
des plus jennes, si suiz je a marier; maiz se ung jenne compaignon
me vouloit sievir en bien et me prioit de parler, et il n'y venoit,
jamais pour y morir plus ne l'escouteroie ne rebailleroie ne jour
ne heure.
La seconde euvangille
Quant Sebille eut parlé comme dit est, toutes les vielles qui la
estoient furent de son accord. Mais une tres belle fille a marier qui tout
ce oioit, a l'accorder ou non, dit: <q>Chacun en dit et fait a sa guise. Ung
homme condempné a mort, aprés encoires sera escouté. Si doit chascun
<pb n="135"/>
estre oy a excusation et nature m'y contraindroit; et ainsi en advient
a toutes se froideur ne leur a mis en oubly les plaisirs du
jenne eage.</q>
La tierce euvangille
Changons propos, dist Transeline. Si dist a Berte une sienne
amie, vielle, laide et crepie: <q>Qu'en dittes vous?
- Certes, dit Berte, de marier ne me parlez, s'il n'estoit
bien a mon hait; et lors pour estre la mieulz amee, lui feroie
mengier en poree d'erbes cueillies la nuit saint Jehan, et mettroie
en son oreillier plumes de chappon qui aroit mené jennes pouchins
et du poil de la droite pate de son chien, et de mon chat
le fin bout de la queue.</q>
La quarte euvangille
Pour estre au dessus de son mary, que jamais ne batra sa
femme, dist Berthe, fault prendre toutes les chemises de son mary,
et a chascune foiz que son curé chante des trespassez, en mettre
secretement une et estendre sur la pierre de l'autel dessoubz les
nappes, et lui faire vestir le dimence ensievant; car tant qu'il a
de telles chemises vestues, il est a sa femme doulz, gracieux et
courtois.
La quinte euvangille
Quant une femme desire que son mary ne se double, prende
son chat et le muce par deux jours soubz ung cuvier sans
mengier ne boire, puis lui loie les <num>.IIIJ.</num> pattes ensemble bien
ointes de bure, et lui donne pain tempré en son orine, et rien
autre chose qu'il mengera par famine; et incontinent que ainsi
advenu sera, le mari tant amera sa femme, que pour nulle autre
ne l'abandonneroit.
La sixieme euvangille
Lors que femme voeult que son mary aime l'un de ses
enfans plus que l'autre, si lui face mengier des deux bouts des
oreilles de son chien la moittié, et a l'enfant l'autre part. Si
s'entrament assez tost, tellement qu'ilz ne sauront estre l'un sans
l'autre.
La septieme euvangille
Dist encoires une autre filleresse moult ancienne: <q>Quant
femme desire que son mari aime tous ses enfans oultre mesure,
<pb n="136"/>
si prende de l'orine de tous ses enfans a tout eaue belle et clere,
et par <num>.IX.</num> jours au desceu de son mary, lui en fache laver ses
deux mains et son visage; et par ainsi seront fort amez de leur
pere tous ses enfans.</q>
La huitieme euvangille
Se une femme a grant desir que son mari ayme les parens
et amis de par elle qu'il jamaiz n'ara amez, quant ilz la vendront
veoir leur chien avec eulz, fault recueillier de la pissate du chien
et lui en faire boire en cervoise ou mengier en potage a son dessceu.
Et aprés festoié qu'il ara le chien, moult ara en sa grace les personnes
que le chien aymera.
La <num>.IXe.</num> euvangille
Se femme convoitte que son mary prende en hayne qui
que soit qu'elle n'ayme pas, assez se treuve occoisons, maiz qu'elle
se y voeulle emploier. Si ne fault que dire a chascune foiz qu'ilz
rencontrent l'un l'autre: <q><hi rend="I"> <foreign xml:lang="la"> « In camo » </foreign> </hi></q>
et <q> <foreign xml:lang="la" rend="ital"> « Tibi soli » </foreign>, </q> et cetera, sans
autre licite salutation ou devises.
La dixieme euvangille
Qui voeult son chien affranchir de mauvaiz devenir, si lui
donne a mengier tous les jours au matin du propre <supplied>pain</supplied> ung
morseau ou deux, qui ara le dimence prochain esté porté a l'offrande
de la grant messe; et quant le chien le reffusera, sachiés
que il est mal disposé.
La onzieme euvangille
Femme qui desire que ses vaches donnent chascune autant
de lait comme celles de ses voisines, si doibt par chascun jour son
vaissel a moudre frotter des bonnes herbes cueilliees sur la nuit
saint Jehan.
La douzieme euvangille
Qui voeult avoir l'yver et l'esté le bure de ses vaches depuis
qu'elles ont vellé, lors que les vaches sont en sault, les convient
mener devant le taur et les laissier le taur flairier sans aultrement
touchier celle fois, et mener la vache trois fois entour le taur, et
ainsi a la seconde fois, et a la tierce la faire saillir, et depuis tant
qu'elle aist retenu.
</p>
<pb n="137"/>
<p>
La trezieme euvangille
Quiconques ne voeult estre assailly ne abbayé des chiens
de jour ne de nuyt, si aist du bon frommage rosty et leur en
donne en disant; <foreign xml:lang="la" rend="ital">In camo et freno</foreign>, 
et cetera, et il sera laissié paisible.
Ce tour doibvent bien savoir ces amoureuz.
La quartorzieme euvangille
Qui voeult avoir toute une lune de l'argent en sa bourse,
si la salue reveramment le propre jour qu'elle appert nouvelle et
le jour ensievant; si se perchevra moult tost de bon secours.
La quinzieme euvangille
Quant femme enchainte engambe le tymon d'un char, se
c'est ung filz, il ara groz membre et dur a merveilles. Et se c'est
une fille, elle ara moult grosses levres et vermeilles.
La sezieme euvangille
Qui jamais ne voeult perdre ung bon chat quant on le a
tel, oindre lui couvient de bure le museau et les quatre pattes par
trois jours, et jamais de l'hostel ne s'en fuira.
La <num>.XVIJe.</num> euvangille
Qui voeult eschever les aguets et perilz de son chat quant
il est mascle, si lui coupe tout jus une paulme de sa queue; car
aprés que il a quatre ans, il pense nuyt et jour comment il pourra
son maistre estrangler.
La <num>.XVIIJe.</num> euvangille
Se aucune personne mengue d'une beste que le loup aist
estranglé et de laquelle il aist par avant mengié, a grant payne
poeult icelle personne rendre ame, se le loup n'est premierement
mort.
La <num>.XIXe.</num> euvangille
Se le loup d'aventure emporte ung mouton ou brebis hors
des autres sans estrangler, et il est rescouz et se remet a point,
le loup le recognoistra depuis tousjours et plus ne l'assauldra pour
tant qu'il en puist avoir d'autres; et se d'aventure, il la prent et
estrangle, si n'en mengera il ja, mais bien pourra suchier du sang
s'il en a le temps et loisir.
<pb n="138"/>
La <num>.XXe.</num> euvangille
Quant l'en voit blans religieux aler ou chevauchier par les
champs, nulz ne se doibt acheminer celle part pour le lait temps
qui par coustume leur sourvient.
La <num>.XXIe.</num> euvangille
Lors que perchevez les corbeaulz en grant nombre eulz
assembler en lieu non accoustumé, crians haultement et menans
grant friente, pour aussi vray que euvangille, c'est tout signe d'aucune
grande et prochaine adversité advenir.
La <num>.XXIJe.</num> euvangille
Quant une dame des nopces va de maison a l'eglise pour
espouser, la meilleure de toutes les prieres qu'on lui donne, demeurent
a son prouffit, moiennant que le donneur soit de par elle
incontinent remercié; aultrement non.
La <num>.XXIIJe.</num> euvangille
Jamais on ne doibt mettre oeulz de geline couver ne
d'anette, le venredi ne les deux jours que la lune se refait et deffait;
car certes ilz sont par coustume devourez par bestes et oiseaulz la
plus grant partie.
La <num>.XXIIIJe.</num> euvangille
Quant a une femme la gorge lui demengue, ce sont bonnes
nouvelles que brief yra aux nopces ou a relevee faire grant chiere;
mais quant c'est la teste, tout le contraire.
La <num>.XXVe.</num> euvangille
Qui tient ung chat larron, et il est prins en present mesfait,
l'en lui doibt frotter son museau a ce qu'il a dommagié, et par
trois fois, et jamais plus ne s'i vouldra rembatre.
La <num>.XXVIe.</num> euvangille
Quant on voit plenté de chaudes soris voller entour une
maison, il en fait bon deslogier, car c'est ung grant signe que
temprement le feu la destruira.
<pb n="139"/>
La <num>.XXVIJe.</num> euvangille
Qui de nuit laisse sur la table la nappe estendue, et les
soris viennent par nuit sur la nape mengier les millettes de pain,
quiconques mengue l'endemain sur icelle nape, ses dens lui deviennent
noirs et tost aprés pourrissent.
La <num>.XXVIIJe.</num> euvangille
Qui le samedi ne met sur le hasple toutes les fusees de la
septmaine, le lundi en treuve une mains que les servans des faees
prent le samedi nuit pour leur droit; et par tout font ainsi iceulz,
si les presentent a chascune sa portion lors que par tout ont dilligamment
vacquié.
La <num>.XXIXe.</num> euvangille
Quant ung enfant est né et prest pour porter baptisier,
soit filz ou fille, sur le bras ou premier il est mis, prent il l'adresce
et inclination; car quant vous perchevez une personne esclenchie,
au porter baptisier il fut premier couchié sur le bras esclenc, dont
il tient a son prejudice. Et pour tant ne poeult l'en faillir de
premier couchier et porter l'enfant sur le droit lez.
La trentieme euvangille
Quant ung puceau prent une vesve a femme, le premier
enfant qu'ilz auront, se c'est ung filz, pour aussi vray que euvangille,
il tiendra de sa mere et sera sage; et se c'est une fille, par
droit contraire elle toute sa vie demourra innocente.
La <num>.XXXIe.</num> euvangille
Qui en sa maison nourrist une chienne tant et si longuement
qu'elle a des petis, si tost qu'ilz sont faonnez, celle premiere
portee doibt estre noiee; car de la garder oncques n'en advint que
douleur, et pour vray tous deviennent mauvaiz ou sont dangereuz
du dent.
La <num>.XXXIJe.</num> euvangille
Quant ungs homs fait sa jument copuler de estalon, si tost
qu'il pense qu'elle a retenu, on la doibt mener en lieu ou elle
voie de beaulz chevaulz et hardis, affin que sa portee prende plus
vigeureuse inclination. Et pour tout vray, qui ainsi en fera, ainsi
en advendra.
<pb n="140"/>
La <num>.XXXIIJe.</num> euvangille
S'en vostre maison avez une chatte qui faonne des petis ou
mois de may, faittes les incontinent jetter au loing, car qui en
eslieve doibt savoir que jamais ne font nulz biens.
La <num>.XXXIIIJe.</num> euvangille
Qui par coustume tient en son hostel mireoir pendant soit
en chambre ou en salle, de jour ne siet pas mal a y regarder. Mais
si tost que la nuit est venue, point on ne s'i doit mirer, ainchois
le retourner ou couvrir la glace, car de legier l'en y pourroit en
mirant veoir le Mauvais.
La <num>.XXXVe.</num> euvangille
Quant en quelque chambre voulez adouber lit ou couche
a dormir, mettez le dossal vers midi affin que, se quelque pacient
y couchoit, qu'il ait tousjours la clarté du jour sans grant veue
de soleil, et au serain et au matin, le air de levant et ponent qui
sentent ayr de montaignes et de fontaines; et par ainsi moult tost
poeult recouvrer santé a petis despens.
La <num>.XXXVIe.</num> euvangille
Quant homme ou femme se lieve au matin et il vest sa
chemise a l'envers, il s'en poeult de legier perchevoir incontinent
qu'il cognoist que quelque chose que il face ne lui est plaisante
ne prouffitable, ains dommagable, soit en achattant ou en vendant.
Et ainsi pour tout vray en advient.
La <num>.XXXVIJe.</num> euvangille
Deux hommes qui bien ayment l'un l'autre, jamaiz se tous
deux menguent a une table et a ung escot, ne doibvent boire
ensemble, mais l'un devant, l'autres aprés; car autrement ilz, a
ung tresgrant besoing, ne se pourroient secourir.
La <num>.XXXVIIJe.</num> euvangille
Quant une femme a son cocq lent et niche, elle par force
lui doibt faire mengier des aulz, dont ilz deviennent hardis,
furieuz et fort combatans. Et quant telz sont devenus, mieulz en
gardent leurs droits et en sont amez et cremus de leurs gelines.
<pb n="141"/>
La <num>.XXXIXe.</num> euvangille
Qui voeult nourrir et eslever petis chiens sans gaires croistre,
doibt le matin laver ses mains en eaue largement, et de celle eaue
moullier le pain qu'on donne aux petis chiens quy par ainsi gaires
ne croistront plus que icelles mains ne facent.
La <num>.XLe.</num> et derniere euvangille
Quant une femme pour aler pissier, engambe de nuit par
dessus son mary, se c'est devant le tiers chant du cocq, affin que
bras ou jambe ou autre n'en perde sa souplesse, la doibt faire
retourner ainsi qu'elle ala; et se c'est aprés le chant derrenier, elle
a loy de s'en retourner par ailleurs.
A tant finent les Euvangilles des Quenoulles jadiz recueillies
par honnorables et discretes personnes, maistre Fouquart de
Cambray, maistre Anthoine du Val et Jehan d'Arras dit Caron.
Depuis les precedentes euvangiles est avenu que un homme
et sa femme aloient de Lille a La Bassee, et environ Fournes les
surprint la nuit moult obscure, et assez tost aprés ilz se desvoyerent
par ce que a leur avis, tousjours veoient loing d'eulx une chandeille.
Si sieuvirent icelle jusques au prez du jour qu'ilz s'apperceurent
estre retournez ou lieu ou la nuit les avoit pris. Dont
l'endemain s'espandy la nouvelle entre les vieilles aux series ou
les filerresses de coustume s'assemblent, ou souvent estoit parlé
de Sebile et des faeez.
Sur quoy fut dit et conclud pour euvangile par une vieille
ridee, que ces deux gens ainsi abusez avoient faussement amé l'un
l'autre, et que le luiton avoit povoir de les ainsi mener et abuser
jusques a ce que la femme aura de son mari ou filz ou fille.
En nom Dieu, respondy une autre non moins jone, quant
premierement je amay par amours, qui fut assez loyaument, toutesfois
le luiton m'abusa maintes fois, et aussi me traveilla le
quauquemare souvent jusques a ce que je y eus remedié.
Je vous prie, dist une autre sans dens qui aloit au baston,
que tu me dyes par comment tu fus quitte de la quauquemare
qui aincoires me traveille souvent; car se ne fust ce meschief, et
un que bien congnoy a mon plaisir me requeroit de marier, ja ne
lui refuseroie.
<q>- Pour aussy vray que euvangile, respondy celle, on me
fist prendre <num>.VIIJ.</num> festus cueilliez la nuit de sainct Jehan,
et d'iceulx
en faire <num>.IIIJ.</num> petites croix et les mettre aux quatre corons de mon
lit, et ainsy en fus delivre.
<pb n="142"/>
- Certes ainsy en feray je, respondy la vielle, affin de
parvenir se Dieu veult, aincoires au dessus de mon desir.
- Certes, dist une autre filerresse non gaires ancienne,
moult de fois ay oy parler des luitons, mais oncques n'en fus
abusee. Mais de la quauquemare ne me sçay faire quitte. J'ay
autresfois oy dire que qui moust ses vaches le vendredy par entre
deux jambes par derriere, la quauquemaire le traveille tost et son
mary en a l'aventure. Mais je n'y ay volu entendre; il a autrement
du mal assez, et si m'en porroit estre de pis, vous entendez bien
le surplus.
- Il n'y a point de faulte, dist l'une des fillerresses, qui
veult estre quitte de la quauquemaire, si s'endorme ses bras en
croix. Et qui se doute du luiton, si veste sa chemise ce devant
derriere.
- Le luiton, dist une autre moult vielle, quant j'estoie
a marier, me suivoit de nuit ou que j'aloye et grant paour me
faisoit.</q> Une nostre voisine me dist: <q> «Porte du pain avec toy, et
quant volenté te prent de pissier, fay ton aise et toudis mengue
de ton pain; s'il te voit ce faire, jamais plus ne te suivera. »</q>
La survint une jadis compaigne a dame Transeline qui dist:
<q>- Or ça, queles sont voz devises?
- Sachiez, dist une vielle, que nous parlons des luittons,
de la quauquemare, et des travaulz qu'ilz nous donnent souvent.
- Et pour aussi vray que euvangile, dist celle compaigne,
se ilz vous ont traveillié, pas ne m'ont oublié; car n'eust esté
l'ayde de dame Transeline, qui moult scet des secrez de Sebile,
j'estoie perdue.
Mais parlons de ces leus warous, qui n'est riens si dangereux
que leur encontre. Car mon mary que j'ay espousé et que
tel l'ay souppechonné passé a <num>.XXXVI.</num> ans, m'en fait perdre maint
beau somme. Je ne sçay que penser, ne nul remede n'ay trouvé
fors un seul. C'est de mon chat qui va par nuit en amours, car
il me deffend contre tel peril et se met au devant de iceulx, et
a toute heure deffend son ami.
- Pour aussy vray que nous sommes icy assises, dist une
autre filerresse, moult de fois puis dix ans, quant de nuit j'aloie
a la serie, je rencontroie mon chat qui me venoit au devant, et
si oioye aprés lui friente comme de ours ou de vache alant et
venant de loing aprés moy.
- Je oy, dist une autre, ja pieça raconter a une ma parente
qu'elle doubtoit son mari estre leu warou. Mais par conseil, si
<pb n="143"/>
tost qu'il estoit nuit, celle traynoit sa coroie ou son escourceul sur
la terre aprés elle, et par ainsi n'en povoit estre approchie.
- Cela n'est point mauvais, dist une autre, car il est
esprouvé. Mais quant il vous sieut, il vous <supplied>convient</supplied> avoir de
la chandeille benoite sur vous et la tenez en vostre main sans
alumer, et incontinent il vous eslongera et querra autre part son
aventure.
- Je oy, dist une autre vielle, ja pieça raconter a une
mienne voisine qui souppechonnoit son mari d'estre leu warou,
car elle le perdoit souvent en yver entre le Noel et la Chandeleur.
Un soir, elle se party de sa maison traynant son escourceul aprés
elle, et l'endemain elle perceut entre ses dens aincoires des pieces
du fil dudit escourceul que le matin avoit trouvé tout deschiré
aux dens.</q>
Dist une autre vielle:
<q>Se un homme a tele destinee d'estre leu warou, c'est fort
se son filz n'en tient. Et se filles a et nulz filz, volentiers sont
quauquemaires.
- Certes, dist lors une des plus sages de toute l'assemblee,
je vous ascoute volentiers et voz raisons ne sont que bonnes. Mais
que me diriez vous des mors esperis? Il s'en fait bon garder, aussi
bien que de luitons, de quauquemaires ou de leu warous, car ilz
traveillent sans estre veus et aussi souvent confortent. Et les pires
sont ceulx des enffans mornez, et les plus courtois sont des enfans
destruis puisqu'ilz sont nez aprez leur baptesme, occis ou estains.</q>
Dist une autre vielle:
<q>Quant l'enfant est nez, bien doit estre baptisié ou autrement,
s'il n'est bien pourleu et a loisir, il aura en sa vie mal
encontre ou quelque autre male aventure.
- Un homme qui femme prent par mariage doit savoir
qu'elle ne soit nee sur jour perilleux, s'il n'en veult avoir povre
joye. Et pareillement doit la femme enquerir de son mari.</q>
La eut une autre vielle qui dist:
<q>Je me donne grant merveille de ces amans par amours qui
suivent leurs amies longtemps, puis reviennent et cuident estre
amez comme devant. Mais certes ilz n'en ont garde, je ne le
sçay que par moy mesmes; et puis prient, et s'aucune chose leur
est ottroyee, ilz ne comperent point et faillent de promesse, puis
vuellent revenir par excusation. Jamais aprés ce, bien a femme ne
feront.
- Par ces croix, dist une autre vielle toute ridee, pas ne
suis des plus jones; mais se le plus beau de tous autres m'avoit
<pb n="144"/>
prié et en eust acquis quelque ottroy, et il defailloit de sa promesse,
jamais a temps n'y revendroit. Et se femme par sa folie
autrement le fait, jamais bien ne lui en doit avenir.
- Par ces deux mains, dist une autre vielle, j'en ay eu
sept espousez qui tous m'ont wyhotté comme je doubte. Mais
esperant d'en avoir un bon, se de marier estoie requise, s'il estoit
a mon plaisir, bon gré l'en sauroye.
- En nom <supplied>Dieu</supplied>, dist une autre, aussi bien se mari
on de cervoise comme de vin, ne l'un ne l'autre ne maintient en
sa maison paix. Mais qui me frauderoit du lit, jamais de moy
beau ris n'auroit.
- Hee Dieu! dist une autre vieille, que vault compaignie
s'amour n'y a? Nul n'est wihot, ne viel, ne lait, ne mal eureux
s'il ne le cuide estre. Qui de maint meschief veult estre quitte,
si ne se marie jamais sur le jeudy.
- Femme nulle, dist une autre, ne doit homme espouser
en decours de lune pour le bon eur que la lune donne a son
renouvellement.
- Ha! dist une autre, femme qui doubte estre enchainte
ne doit mengier frommage mol; car s'elle porte filz, il aura petit
vit et court, et se c'est une fille, elle aura con large, parfont et
maigre.
- Pour estre quitte des poirions, il fault prendre du filé
que une femme a filé tandis qu'elle couche d'enfant et en loyer
les poirions, et incontinent ilz cherront tous sans aucune remede.</q>
</p>
</div>
</body>
</text>
</TEI>